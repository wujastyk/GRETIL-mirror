<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Karnaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Karnaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


08,001.000*0001_01	nārāyaṇaṃ namaskṛtya naraṃ caiva narottamam<BR>
08,001.000*0001_02	devīṃ sarasvatīṃ caiva tato jayam udīrayet<BR>
08,001.001	vaiśaṃpāyana uvāca<BR>
08,001.001a	tato droṇe hate rājan duryodhanamukhā nṛpāḥ<BR>
08,001.001c	bhṛśam udvignamanaso droṇaputram upāgaman<BR>
08,001.001d*0002_01	śuklāmbaradharaṃ viṣṇuṃ śaśivarṇaṃ caturbhujam<BR>
08,001.001d*0002_02	prasannavadanaṃ dhyāyet sarvavighnopaśāntaye<BR>
08,001.002a	te droṇam upaśocantaḥ kaśmalābhihataujasaḥ<BR>
08,001.002c	paryupāsanta śokārtās tataḥ śāradvatīsutam<BR>
08,001.003a	muhūrtaṃ te samāśvāsya hetubhiḥ śāstrasaṃmitaiḥ<BR>
08,001.003c	rātryāgame mahīpālāḥ svāni veśmāni bhejire<BR>
08,001.004a	viśeṣataḥ sūtaputro rājā caiva suyodhanaḥ<BR>
08,001.004c	duḥśāsano 'tha śakunir na nidrām upalebhire<BR>
08,001.005a	te veśmasv api kauravya pṛthvīśā nāpnuvan sukham<BR>
08,001.005c	cintayantaḥ kṣayaṃ tīvraṃ nidrāṃ naivopalebhire<BR>
08,001.006a	sahitās te niśāyāṃ tu duryodhananiveśane<BR>
08,001.006c	atipracaṇḍād vidveṣāt pāṇḍavānāṃ mahātmanām<BR>
08,001.007a	yat tad dyūtaparikliṣṭāṃ kṛṣṇām āninyire sabhām<BR>
08,001.007c	tat smaranto 'nvatapyanta bhṛśam udvignacetasaḥ<BR>
08,001.008a	cintayantaś ca pārthānāṃ tān kleśān dyūtakāritān<BR>
08,001.008c	kṛcchreṇa kṣaṇadāṃ rājan ninyur abdaśatopamām<BR>
08,001.009a	tataḥ prabhāte vimale sthitā diṣṭasya śāsane<BR>
08,001.009c	cakrur āvaśyakaṃ sarve vidhidṛṣṭena karmaṇā<BR>
08,001.010a	te kṛtvāvaśyakāryāṇi samāśvasya ca bhārata<BR>
08,001.010c	yogam ājñāpayām āsur yuddhāya ca viniryayuḥ<BR>
08,001.011a	karṇaṃ senāpatiṃ kṛtvā kṛtakautukamaṅgalāḥ<BR>
08,001.011c	vācayitvā dvijaśreṣṭhān dadhipātraghṛtākṣataiḥ<BR>
08,001.012a	niṣkair gobhir hiraṇyena vāsobhiś ca mahādhanaiḥ<BR>
08,001.012c	vardhyamānā jayāśīrbhiḥ sūtamāgadhabandibhiḥ<BR>
08,001.013a	tathaiva pāṇḍavā rājan kṛtasarvāhṇikakriyāḥ<BR>
08,001.013c	śibirān niryayū rājan yuddhāya kṛtaniścayāḥ<BR>
08,001.014a	tataḥ pravavṛte yuddhaṃ tumulaṃ romaharṣaṇam<BR>
08,001.014c	kurūṇāṃ pāṇḍavānāṃ ca parasparavadhaiṣiṇām<BR>
08,001.015a	tayor dve divase yuddhaṃ kurupāṇḍavasenayoḥ<BR>
08,001.015c	karṇe senāpatau rājann abhūd adbhutadarśanam<BR>
08,001.016a	tataḥ śatrukṣayaṃ kṛtvā sumahāntaṃ raṇe vṛṣaḥ<BR>
08,001.016c	paśyatāṃ dhārtarāṣṭrāṇāṃ phalgunena nipātitaḥ<BR>
08,001.017a	tatas tat saṃjayaḥ sarvaṃ gatvā nāgāhvayaṃ puram<BR>
08,001.017c	ācakhyau dhṛtarāṣṭrāya yad vṛttaṃ kurujāṅgale<BR>
08,001.018	janamejaya uvāca<BR>
08,001.018a	āpageyaṃ hataṃ śrutvā droṇaṃ ca samare paraiḥ<BR>
08,001.018c	yo jagāma parām ārtiṃ vṛddho rājāmbikāsutaḥ<BR>
08,001.019a	sa śrutvā nihataṃ karṇaṃ duryodhanahitaiṣiṇam<BR>
08,001.019c	kathaṃ dvijavara prāṇān adhārayata duḥkhitaḥ<BR>
08,001.020a	yasmiñ jayāśāṃ putrāṇām amanyata sa pārthivaḥ<BR>
08,001.020c	tasmin hate sa kauravyaḥ kathaṃ prāṇān adhārayat<BR>
08,001.021a	durmaraṃ bata manye 'haṃ nṛṇāṃ kṛcchre 'pi vartatām<BR>
08,001.021c	yatra karṇaṃ hataṃ śrutvā nātyajaj jīvitaṃ nṛpaḥ<BR>
08,001.022a	tathā śāṃtanavaṃ vṛddhaṃ brahman bāhlikam eva ca<BR>
08,001.022c	droṇaṃ ca somadattaṃ ca bhūriśravasam eva ca<BR>
08,001.023a	tathaiva cānyān suhṛdaḥ putrapautrāṃś ca pātitān<BR>
08,001.023c	śrutvā yan nājahāt prāṇāṃs tan manye duṣkaraṃ dvija<BR>
08,001.024a	etan me sarvam ācakṣva vistareṇa tapodhana<BR>
08,001.024c	na hi tṛpyāmi pūrveṣāṃ śṛṇvānaś caritaṃ mahat<BR>
08,001.025	vaiśaṃpāyana uvāca<BR>
08,001.025a	hate karṇe mahārāja niśi gāvalgaṇis tadā<BR>
08,001.025c	dīno yayau nāgapuram aśvair vātasamair jave<BR>
08,001.026a	sa hāstinapuraṃ gatvā bhṛśam udvignamānasaḥ<BR>
08,001.026c	jagāma dhṛtarāṣṭrasya kṣayaṃ prakṣīṇabāndhavam<BR>
08,001.027a	sa samudvīkṣya rājānaṃ kaśmalābhihataujasam<BR>
08,001.027c	vavande prāñjalir bhūtvā mūrdhnā pādau nṛpasya ha<BR>
08,001.028a	saṃpūjya ca yathānyāyaṃ dhṛtarāṣṭraṃ mahīpatim<BR>
08,001.028c	hā kaṣṭam iti coktvā sa tato vacanam ādade<BR>
08,001.029a	saṃjayo 'haṃ kṣitipate kaccid āste sukhaṃ bhavān<BR>
08,001.029c	svadoṣeṇāpadaṃ prāpya kaccin nādya vimuhyasi<BR>
08,001.030a	hitāny uktāni viduradroṇagāṅgeyakeśavaiḥ<BR>
08,001.030c	agṛhītāny anusmṛtya kaccin na kuruṣe vyathām<BR>
08,001.031a	rāmanāradakaṇvaiś ca hitam uktaṃ sabhātale<BR>
08,001.031c	nagṛhītam anusmṛtya kaccin na kuruṣe vyathām<BR>
08,001.032a	suhṛdas tvaddhite yuktān bhīṣmadroṇamukhān paraiḥ<BR>
08,001.032c	nihatān yudhi saṃsmṛtya kaccin na kuruṣe vyathām<BR>
08,001.033a	tam evaṃvādinaṃ rājā sūtaputraṃ kṛtāñjalim<BR>
08,001.033c	sudīrgham abhiniḥśvasya duḥkhārta idam abravīt<BR>
08,001.034a	gāṅgeye nihate śūre divyāstravati saṃjaya<BR>
08,001.034c	droṇe ca parameṣvāse bhṛśaṃ me vyathitaṃ manaḥ<BR>
08,001.035a	yo rathānāṃ sahasrāṇi daṃśitānāṃ daśaiva hi<BR>
08,001.035c	ahany ahani tejasvī nijaghne vasusaṃbhavaḥ<BR>
08,001.036a	sa hato yajñasenasya putreṇeha śikhaṇḍinā<BR>
08,001.036c	pāṇḍaveyābhiguptena bhṛśaṃ me vyathitaṃ manaḥ<BR>
08,001.037a	bhārgavaḥ pradadau yasmai paramāstraṃ mahātmane<BR>
08,001.037c	sākṣād rāmeṇa yo bālye dhanurveda upākṛtaḥ<BR>
08,001.038a	yasya prasādāt kaunteyā rājaputrā mahābalāḥ<BR>
08,001.038c	mahārathatvaṃ saṃprāptās tathānye vasudhādhipāḥ<BR>
08,001.039a	taṃ droṇaṃ nihataṃ śrutvā dhṛṣṭadyumnena saṃyuge<BR>
08,001.039c	satyasaṃdhaṃ maheṣvāsaṃ bhṛśaṃ me vyathitaṃ manaḥ<BR>
08,001.039d*0003_01	yayor loke pumān astre na samo 'sti caturvidhe<BR>
08,001.039d*0003_02	tau droṇabhīṣmau śrutvā tu hatau me vyathitaṃ manaḥ<BR>
08,001.040a	trailokye yasya śāstreṣu na pumān vidyate samaḥ<BR>
08,001.040c	taṃ droṇaṃ nihataṃ śrutvā kim akurvata māmakāḥ<BR>
08,001.041a	saṃśaptakānāṃ ca bale pāṇḍavena mahātmanā<BR>
08,001.041c	dhanaṃjayena vikramya gamite yamasādanam<BR>
08,001.042a	nārāyaṇāstre nihate droṇaputrasya dhīmataḥ<BR>
08,001.042c	hataśeṣeṣv anīkeṣu kim akurvata māmakāḥ<BR>
08,001.043a	vipradrutān ahaṃ manye nimagnaḥ śokasāgare<BR>
08,001.043c	plavamānān hate droṇe sannanaukān ivārṇave<BR>
08,001.044a	duryodhanasya karṇasya bhojasya kṛtavarmaṇaḥ<BR>
08,001.044c	madrarājasya śalyasya drauṇeś caiva kṛpasya ca<BR>
08,001.045a	matputraśeṣasya tathā tathānyeṣāṃ ca saṃjaya<BR>
08,001.045c	viprakīrṇeṣv anīkeṣu mukhavarṇo 'bhavat katham<BR>
08,001.046a	etat sarvaṃ yathā vṛttaṃ tattvaṃ gāvalgaṇe raṇe<BR>
08,001.046c	ācakṣva pāṇḍaveyānāṃ māmakānāṃ ca sarvaśaḥ<BR>
08,001.047	saṃjaya uvāca<BR>
08,001.047a	pāṇḍaveyair hi yad vṛttaṃ kauraveyeṣu māriṣa<BR>
08,001.047c	tac chrutvā mā vyathāṃ kārṣīd iṣṭe na vyathate manaḥ<BR>
08,001.048a	yasmād abhāvī bhāvī vā bhaved artho naraṃ prati<BR>
08,001.048c	aprāptau tasya vā prāptau na kaś cid vyathate budhaḥ<BR>
08,001.049	dhṛtarāṣṭra uvāca<BR>
08,001.049a	na vyathā śṛṇvataḥ kā cid vidyate mama saṃjaya<BR>
08,001.049c	diṣṭam etat purā manye kathayasva yathecchakam<BR>
08,002.001	saṃjaya uvāca<BR>
08,002.001a	hate droṇe maheṣvāse tava putrā mahārathāḥ<BR>
08,002.001c	babhūvur āśvastamukhā viṣaṇṇā gatacetasaḥ<BR>
08,002.002a	avāṅmukhāḥ śastrabhṛtaḥ sarva eva viśāṃ pate<BR>
08,002.002c	aprekṣamāṇāḥ śokārtā nābhyabhāṣan parasparam<BR>
08,002.003a	tān dṛṣṭvā vyathitākārān sainyāni tava bhārata<BR>
08,002.003c	ūrdhvam evābhyavekṣanta duḥkhatrastāny anekaśaḥ<BR>
08,002.004a	śastrāṇy eṣāṃ ca rājendra śoṇitāktāny aśeṣataḥ<BR>
08,002.004c	prābhraśyanta karāgrebhyo dṛṣṭvā droṇaṃ nipātitam<BR>
08,002.005a	tāni baddhāny aniṣṭāni lambamānāni bhārata<BR>
08,002.005c	adṛśyanta mahārāja nakṣatrāṇi yathā divi<BR>
08,002.006a	tathārtaṃ stimitaṃ dṛṣṭvā gatasattvam iva sthitam<BR>
08,002.006c	svaṃ balaṃ tan mahārāja rājā duryodhano 'bravīt<BR>
08,002.007a	bhavatāṃ bāhuvīryaṃ hi samāśritya mayā yudhi<BR>
08,002.007c	pāṇḍaveyāḥ samāhūtā yuddhaṃ cedaṃ pravartitam<BR>
08,002.008a	tad idaṃ nihate droṇe viṣaṇṇam iva lakṣyate<BR>
08,002.008c	yudhyamānāś ca samare yodhā vadhyanti sarvataḥ<BR>
08,002.009a	jayo vāpi vadho vāpi yudhyamānasya saṃyuge<BR>
08,002.009c	bhavet kim atra citraṃ vai yudhyadhvaṃ sarvatomukhāḥ<BR>
08,002.010a	paśyadhvaṃ ca mahātmānaṃ karṇaṃ vaikartanaṃ yudhi<BR>
08,002.010c	pracarantaṃ maheṣvāsaṃ divyair astrair mahābalam<BR>
08,002.011a	yasya vai yudhi saṃtrāsāt kuntīputro dhanaṃjayaḥ<BR>
08,002.011c	nivartate sadāmarṣāt siṃhāt kṣudramṛgo yathā<BR>
08,002.012a	yena nāgāyutaprāṇo bhīmaseno mahābalaḥ<BR>
08,002.012c	mānuṣeṇaiva yuddhena tām avasthāṃ praveśitaḥ<BR>
08,002.013a	yena divyāstravic chūro māyāvī sa ghaṭotkacaḥ<BR>
08,002.013c	amoghayā raṇe śaktyā nihato bhairavaṃ nadan<BR>
08,002.014a	tasya duṣpāravīryasya satyasaṃdhasya dhīmataḥ<BR>
08,002.014c	bāhvor draviṇam akṣayyam adya drakṣyatha saṃyuge<BR>
08,002.015a	droṇaputrasya vikrāntaṃ rādheyasyaiva cobhayoḥ<BR>
08,002.015c	pāṇḍupāñcālasainyeṣu drakṣyathāpi mahātmanoḥ<BR>
08,002.015d*0004_01	paśyantu pāṇḍuputrās te viṣṇuvāsavayor iva<BR>
08,002.016a	sarva eva bhavantaś ca śūrāḥ prājñāḥ kulodgatāḥ<BR>
08,002.016b*0005_01	pāṇḍuputrān raṇe hantuṃ sasainyān kim u saṃhatāḥ<BR>
08,002.016c	śīlavantaḥ kṛtāstrāś ca drakṣyathādya parasparam<BR>
08,002.017a	evam ukte mahārāja karṇo vaikartano nṛpaḥ<BR>
08,002.017a*0006_01	**** **** cakre senāpatiṃ tadā<BR>
08,002.017a*0006_02	tava putro mahāvīryo bhrātṛbhiḥ sahito 'nagha<BR>
08,002.017a*0006_03	senāpatyam athāsādya<BR>
08,002.017c	siṃhanādaṃ vinadyoccaiḥ prāyudhyata mahābalaḥ<BR>
08,002.018a	sa sṛñjayānāṃ sarveṣāṃ pāñcālānāṃ ca paśyatām<BR>
08,002.018c	kekayānāṃ videhānām akarot kadanaṃ mahat<BR>
08,002.019a	tasyeṣudhārāḥ śataśaḥ prādurāsañ śarāsanāt<BR>
08,002.019c	agre puṅkhe ca saṃsaktā yathā bhramarapaṅktayaḥ<BR>
08,002.020a	sa pīḍayitvā pāñcālān pāṇḍavāṃś ca tarasvinaḥ<BR>
08,002.020c	hatvā sahasraśo yodhān arjunena nipātitaḥ<BR>
08,002.020d*0007_01	śibirād dhastinapuraṃ prāpya bhārata saṃjayaḥ<BR>
08,002.020d*0007_02	praviveśa mahāprājño dhṛtarāṣṭraniveśanam<BR>
08,002.020d*0007_03	śokenopahataḥ sūto vihvalo bhṛśaduḥkhitaḥ<BR>
08,002.020d*0007_04	cintayan nidhanaṃ ghoraṃ sūtaputrasya pāṇḍavaiḥ<BR>
08,002.020d*0007_05	antaḥpuraṃ praviśyaiva saṃjayo rājasattama<BR>
08,002.020d*0007_06	aśrukaṇṭho bhṛśaṃ trasto rājānam upajagmivān<BR>
08,002.020d*0007_07	upasthāya ca rājānaṃ viniḥśvasya ca sūtajaḥ<BR>
08,002.020d*0007_08	saṃjayaḥ<BR>
08,002.020d*0007_08	nātihṛṣṭamanā rājann idaṃ vacanam abravīt<BR>
08,002.020d*0007_09	saṃjayo 'haṃ mahārāja namas te bharatarṣabha<BR>
08,002.020d*0007_10	hato vaikartanaḥ karṇaḥ kṛtvā karma suduṣkaram<BR>
08,002.020d*0007_11	cedikāśikarūśānāṃ matsyānāṃ somakaiḥ saha<BR>
08,002.020d*0007_12	kṛtvāsau kadanaṃ śete vātanunna iva drumaḥ<BR>
08,002.020d*0007_13	goṣṭhamadhye ṛṣabha iva govrajaiḥ parivāritaḥ<BR>
08,002.020d*0007_14	vyālena nihato yadvat tathāsau nihataḥ paraiḥ<BR>
08,002.020d*0007_15	nirāśān pāṇḍavān kṛtvā jaye rājan sasātyakān<BR>
08,002.020d*0007_16	pāñcālānāṃ rathāṃś caiva vinihatya sahasraśaḥ<BR>
08,002.020d*0007_17	hatvā śūrān maheṣvāsān vidrāvya ca diśo daśa<BR>
08,002.020d*0007_18	hato vaikartanaḥ karṇaḥ pāṇḍavena kirīṭinā<BR>
08,002.020d*0007_19	vairasya gatam ānṛṇyaṃ durgamasya durātmabhiḥ<BR>
08,002.020d*0007_20	hatvā karṇaṃ mahārāja viśalyaḥ pāṇḍavo 'bhavat<BR>
08,002.020d*0007_21	śoṣaṇaṃ sāgarāṇāṃ vā pātanaṃ śaśisūryayoḥ<BR>
08,002.020d*0007_22	pṛthivyā dāraṇaṃ yādṛk tādṛk karṇasya pātanam<BR>
08,002.020d*0007_23	yodhāś ca bahavo rājan hatās tatra jayaiṣiṇaḥ<BR>
08,002.020d*0007_24	rājāno rājaputrāś ca śūrāḥ parighabāhavaḥ<BR>
08,002.020d*0007_25	rathaughāś ca naraughāś ca hatā rājan sahasraśaḥ<BR>
08,002.020d*0007_26	vāraṇā nihatās tatra vājinaś ca mahāhave<BR>
08,002.020d*0007_27	kṣatriyāś ca mahārāja senayor ubhayor hatāḥ<BR>
08,002.020d*0007_28	parasparam avekṣyātra parasparakṛtāgasaḥ<BR>
08,002.020d*0007_29	kiṃciccheṣān parān kṛtvā tīrtvā pāṇḍavavāhinīm<BR>
08,002.020d*0007_30	pārthavelāṃ samāsādya hato vaikartano vṛṣā<BR>
08,002.020d*0007_31	jayāśā dhārtarāṣṭrāṇāṃ vairasya ca mukhaṃ nṛpa<BR>
08,002.020d*0007_32	tīrṇaṃ tat pāṇḍavai rājan yat purā nāvabudhyase<BR>
08,002.020d*0007_33	procyamānaṃ mahārāja bandhubhir hitabuddhibhiḥ<BR>
08,002.020d*0007_34	tad idaṃ samanuprāptaṃ vyasanaṃ tvāṃ mahābhayam<BR>
08,002.020d*0007_35	putrāṇāṃ rājyakāmena tvayā rājan hitaiṣiṇā<BR>
08,002.020d*0007_36	caritāny ahitāny eva teṣāṃ te phalam āgatam<BR>
08,002.020d*0007_37	hato duḥśāsano rājan yathoktaṃ pāṇḍavena tu<BR>
08,002.020d*0007_38	pratijñā bhīmasenena nistīrṇā sā camūmukhe<BR>
08,002.020d*0007_39	pītaṃ ca kṣatajaṃ tasya dhārtarāṣṭrasya sayuge<BR>
08,002.020d*0007_40	pāṇḍavena mahārāja kṛtvā karma suduṣkaram<BR>
08,003.001	vaiśaṃpāyana uvāca<BR>
08,003.001a	etac chrutvā mahārāja dhṛtarāṣṭro 'mbikāsutaḥ<BR>
08,003.001c	śokasyāntam apaśyan vai hataṃ matvā suyodhanam<BR>
08,003.001e	vihvalaḥ patito bhūmau naṣṭacetā iva dvipaḥ<BR>
08,003.002a	tasmin nipatite bhūmau vihvale rājasattame<BR>
08,003.002c	ārtanādo mahān āsīt strīṇāṃ bharatasattama<BR>
08,003.003a	sa śabdaḥ pṛthivīṃ sarvāṃ pūrayām āsa sarvaśaḥ<BR>
08,003.003c	śokārṇave mahāghore nimagnā bharatastriyaḥ<BR>
08,003.003d*0008_01	rurudur duḥkhaśokārtā bhṛśam udvignacetasaḥ<BR>
08,003.003d*0009_01	netrāṇi vāriṇāpūrya saritaḥ sāgaraṃ yathā<BR>
08,003.004a	rājānaṃ ca samāsādya gāndhārī bharatarṣabha<BR>
08,003.004c	niḥsaṃjñā patitā bhūmau sarvāṇy antaḥpurāṇi ca<BR>
08,003.005a	tatas tāḥ saṃjayo rājan samāśvāsayad āturāḥ<BR>
08,003.005c	muhyamānāḥ subahuśo muñcantyo vāri netrajam<BR>
08,003.006a	samāśvastāḥ striyas tās tu vepamānā muhur muhuḥ<BR>
08,003.006c	kadalya iva vātena dhūyamānāḥ samantataḥ<BR>
08,003.007a	rājānaṃ viduraś cāpi prajñācakṣuṣam īśvaram<BR>
08,003.007c	āśvāsayām āsa tadā siñcaṃs toyena kauravam<BR>
08,003.008a	sa labdhvā śanakaiḥ saṃjñāṃ tāś ca dṛṣṭvā striyo nṛpa<BR>
08,003.008c	unmatta iva rājā sa sthitas tūṣṇīṃ viśāṃ pate<BR>
08,003.009a	tato dhyātvā ciraṃ kālaṃ niḥśvasaṃś ca punaḥ punaḥ<BR>
08,003.009c	svān putrān garhayām āsa bahu mene ca pāṇḍavān<BR>
08,003.010a	garhayitvātmano buddhiṃ śakuneḥ saubalasya ca<BR>
08,003.010c	dhyātvā ca suciraṃ kālaṃ vepamāno muhur muhuḥ<BR>
08,003.011a	saṃstabhya ca mano bhūyo rājā dhairyasamanvitaḥ<BR>
08,003.011c	punar gāvalgaṇiṃ sūtaṃ paryapṛcchata saṃjayam<BR>
08,003.012a	yat tvayā kathitaṃ vākyaṃ śrutaṃ saṃjaya tan mayā<BR>
08,003.012c	kaccid duryodhanaḥ sūta na gato vai yamakṣayam<BR>
08,003.012d*0010_01	jaye nirāśaḥ putro me satataṃ jayakāmukaḥ<BR>
08,003.012d*0011_01	brūyā nirāśaḥ satataṃ putrāṇāṃ śivakāmukaḥ<BR>
08,003.012e	brūhi saṃjaya tattvena punar uktāṃ kathām imām<BR>
08,003.013a	evam ukto 'bravīt sūto rājānaṃ janamejaya<BR>
08,003.013c	hato vaikartano rājan saha putrair mahārathaiḥ<BR>
08,003.013e	bhrātṛbhiś ca maheṣvāsaiḥ sūtaputrais tanutyajaiḥ<BR>
08,003.014a	duḥśāsanaś ca nihataḥ pāṇḍavena yaśasvinā<BR>
08,003.014c	pītaṃ ca rudhiraṃ kopād bhīmasenena saṃyuge<BR>
08,003.014d*0012_01	etac chrutvā mahārāja dhṛtarāṣṭro 'mbikāsutaḥ<BR>
08,003.014d*0012_02	dahyamāno 'bravīt sūtaṃ muhūrtaṃ tiṣṭha saṃjaya<BR>
08,003.014d*0012_03	vyākulaṃ me manas tāta mā tāvat kiṃ cid ucyatām<BR>
08,003.014d*0012_04	rājāpi nābravīt kiṃ cit saṃjayo viduras tathā<BR>
08,003.014d*0012_05	tūṣṇīṃ bhūtas tathā so 'tha babhūva jagatīpatiḥ<BR>
08,004.000*0013_00	janamejayaḥ<BR>
08,004.000*0013_01	śrutvā karṇaṃ hataṃ yuddhe putrāṃś caiva palāyinaḥ<BR>
08,004.000*0013_02	dhṛtarāṣṭro nṛpaśreṣṭho dvijaśreṣṭha kim abravīt<BR>
08,004.000*0013_03	prāptavān paramaṃ duḥkhaṃ putravyasanajaṃ mahat<BR>
08,004.000*0013_04	kāle yad uktavāṃs tasmiṃs tan mamācakṣva tattvataḥ<BR>
08,004.001	vaiśaṃpāyana uvāca<BR>
08,004.001a	etac chrutvā mahārāja dhṛtarāṣṭro 'mbikāsutaḥ<BR>
08,004.001c	abravīt saṃjayaṃ sūtaṃ śokavyākulacetanaḥ<BR>
08,004.002a	duṣpraṇītena me tāta manasābhiplutātmanaḥ<BR>
08,004.002c	hataṃ vaikartanaṃ śrutvā śoko marmāṇi kṛntati<BR>
08,004.003a	kṛtāstraparamāḥ śalye duḥkhapāraṃ titīrṣavaḥ<BR>
08,004.003c	kurūṇāṃ sṛñjayānāṃ ca ke nu jīvanti ke mṛtāḥ<BR>
08,004.003d*0014_01	etan me sarvam ācakṣva kuśalo hy asi saṃjaya<BR>
08,004.004	saṃjaya uvāca<BR>
08,004.004a	hataḥ śāṃtanavo rājan durādharṣaḥ pratāpavān<BR>
08,004.004c	hatvā pāṇḍavayodhānām arbudaṃ daśabhir dinaiḥ<BR>
08,004.005a	tato droṇo maheṣvāsaḥ pāñcālānāṃ rathavrajān<BR>
08,004.005c	nihatya yudhi durdharṣaḥ paścād rukmaratho hataḥ<BR>
08,004.006a	hataśiṣṭasya bhīṣmeṇa droṇena ca mahātmanā<BR>
08,004.006c	ardhaṃ nihatya sainyasya karṇo vaikartano hataḥ<BR>
08,004.007a	viviṃśatir mahārāja rājaputro mahābalaḥ<BR>
08,004.007c	ānartayodhāñ śataśo nihatya nihato raṇe<BR>
08,004.008a	atha putro vikarṇas te kṣatravratam anusmaran<BR>
08,004.008c	kṣīṇavāhāyudhaḥ śūraḥ sthito 'bhimukhataḥ parān<BR>
08,004.009a	ghorarūpān parikleśān duryodhanakṛtān bahūn<BR>
08,004.009c	pratijñāṃ smaratā caiva bhīmasenena pātitaḥ<BR>
08,004.010a	vindānuvindāv āvantyau rājaputrau mahābalau<BR>
08,004.010c	kṛtvā nasukaraṃ karma gatau vaivasvatakṣayam<BR>
08,004.011a	sindhurāṣṭramukhānīha daśa rāṣṭrāṇi yasya vai<BR>
08,004.011c	vaśe tiṣṭhanti vīrasya yaḥ sthitas tava śāsane<BR>
08,004.012a	akṣauhiṇīr daśaikāṃ ca nirjitya niśitaiḥ śaraiḥ<BR>
08,004.012c	arjunena hato rājan mahāvīryo jayadrathaḥ<BR>
08,004.013a	tathā duryodhanasutas tarasvī yuddhadurmadaḥ<BR>
08,004.013c	vartamānaḥ pituḥ śāstre saubhadreṇa nipātitaḥ<BR>
08,004.014a	tathā dauḥśāsanir vīro bāhuśālī raṇotkaṭaḥ<BR>
08,004.014c	draupadeyena vikramya gamito yamasādanam<BR>
08,004.015a	kirātānām adhipatiḥ sāgarānūpavāsinām<BR>
08,004.015c	devarājasya dharmātmā priyo bahumataḥ sakhā<BR>
08,004.016a	bhagadatto mahīpālaḥ kṣatradharmarataḥ sadā<BR>
08,004.016c	dhanaṃjayena vikramya gamito yamasādanam<BR>
08,004.017a	tathā kauravadāyādaḥ saumadattir mahāyaśāḥ<BR>
08,004.017c	hato bhūriśravā rājañ śūraḥ sātyakinā yudhi<BR>
08,004.018a	śrutāyur api cāmbaṣṭhaḥ kṣatriyāṇāṃ dhanurdharaḥ<BR>
08,004.018c	carann abhītavat saṃkhye nihataḥ savyasācinā<BR>
08,004.019a	tava putraḥ sadā saṃkhye kṛtāstro yuddhadurmadaḥ<BR>
08,004.019c	duḥśāsano mahārāja bhīmasenena pātitaḥ<BR>
08,004.020a	yasya rājan gajānīkaṃ bahusāhasram adbhutam<BR>
08,004.020c	sudakṣiṇaḥ sa saṃgrāme nihataḥ savyasācinā<BR>
08,004.021a	kosalānām adhipatir hatvā bahuśatān parān<BR>
08,004.021c	saubhadreṇa hi vikramya gamito yamasādanam<BR>
08,004.022a	bahuśo yodhayitvā ca bhīmasenaṃ mahārathaḥ<BR>
08,004.022c	citrasenas tava suto bhīmasenena pātitaḥ<BR>
08,004.023a	madrarājātmajaḥ śūraḥ pareṣāṃ bhayavardhanaḥ<BR>
08,004.023c	asicarmadharaḥ śrīmān saubhadreṇa nipātitaḥ<BR>
08,004.024a	samaḥ karṇasya samare yaḥ sa karṇasya paśyataḥ<BR>
08,004.024c	vṛṣaseno mahātejāḥ śīghrāstraḥ kṛtaniścayaḥ<BR>
08,004.025a	abhimanyor vadhaṃ smṛtvā pratijñām api cātmanaḥ<BR>
08,004.025c	dhanaṃjayena vikramya gamito yamasādanam<BR>
08,004.026a	nityaprasaktavairo yaḥ pāṇḍavaiḥ pṛthivīpatiḥ<BR>
08,004.026c	viśrāvya vairaṃ pārthena śrutāyuḥ sa nipātitaḥ<BR>
08,004.027a	śalyaputras tu vikrāntaḥ sahadevena māriṣa<BR>
08,004.027c	hato rukmaratho rājan bhrātā mātulajo yudhi<BR>
08,004.028a	rājā bhagīratho vṛddho bṛhatkṣatraś ca kekayaḥ<BR>
08,004.028c	parākramantau vikrāntau nihatau vīryavattarau<BR>
08,004.029a	bhagadattasuto rājan kṛtaprajño mahābalaḥ<BR>
08,004.029c	śyenavac caratā saṃkhye nakulena nipātitaḥ<BR>
08,004.030a	pitāmahas tava tathā bāhlikaḥ saha bāhlikaiḥ<BR>
08,004.030c	bhīmasenena vikramya gamito yamasādanam<BR>
08,004.031a	jayatsenas tathā rājañ jārāsaṃdhir mahābalaḥ<BR>
08,004.031c	māgadho nihataḥ saṃkhye saubhadreṇa mahātmanā<BR>
08,004.031d*0015_01	asicarmadharaḥ śūraḥ pareṣāṃ bhayavardhanaḥ<BR>
08,004.031d*0015_02	agnicakravad āghūrṇan somadatto nipātitaḥ<BR>
08,004.032a	putras te durmukho rājan duḥsahaś ca mahārathaḥ<BR>
08,004.032c	gadayā bhīmasenena nihatau śūramāninau<BR>
08,004.033a	durmarṣaṇo durviṣaho durjayaś ca mahārathaḥ<BR>
08,004.033c	kṛtvā nasukaraṃ karma gatā vaivasvatakṣayam<BR>
08,004.033d*0016_01	ubhau kaliṅgavṛṣabhau bhrātarau yuddhadurmadau<BR>
08,004.033d*0016_02	kṛtvā nasukaraṃ karma gatau vaivasvatakṣayam<BR>
08,004.034a	sacivo vṛṣavarmā te sūtaḥ paramavīryavān<BR>
08,004.034c	bhīmasenena vikramya gamito yamasādanam<BR>
08,004.035a	nāgāyutabalo rājā nāgāyutabalo mahān<BR>
08,004.035c	sagaṇaḥ pāṇḍuputreṇa nihataḥ savyasācinā<BR>
08,004.036a	vasātayo mahārāja dvisāhasrāḥ prahāriṇaḥ<BR>
08,004.036c	śūrasenāś ca vikrāntāḥ sarve yudhi nipātitāḥ<BR>
08,004.037a	abhīṣāhāḥ kavacinaḥ praharanto madotkaṭāḥ<BR>
08,004.037c	śibayaś ca rathodārāḥ kaliṅgasahitā hatāḥ<BR>
08,004.038a	gokule nityasaṃvṛddhā yuddhe paramakovidāḥ<BR>
08,004.038b*0017_01	te 'pāvṛttakavīrāś ca nihatāḥ savyasācinā<BR>
08,004.038c	śreṇayo bahusāhasrāḥ saṃśaptakagaṇāś ca ye<BR>
08,004.038e	te sarve pārtham āsādya gatā vaivasvatakṣayam<BR>
08,004.039a	syālau tava mahārāja rājānau vṛṣakācalau<BR>
08,004.039c	tvadarthe saṃparākrāntau nihatau savyasācinā<BR>
08,004.040a	ugrakarmā maheṣvāso nāmataḥ karmatas tathā<BR>
08,004.040c	śālvarājo mahārāja bhīmasenena pātitaḥ<BR>
08,004.041a	oghavāṃś ca mahārāja bṛhantaḥ sahito raṇe<BR>
08,004.041c	parākramantau mitrārthe gatau vaivasvatakṣayam<BR>
08,004.042a	tathaiva rathināṃ śreṣṭhaḥ kṣemadhūrtir viśāṃ pate<BR>
08,004.042c	nihato gadayā rājan bhīmasenena saṃyuge<BR>
08,004.043a	tathā rājā maheṣvāso jalasaṃdho mahābalaḥ<BR>
08,004.043c	sumahat kadanaṃ kṛtvā hataḥ sātyakinā raṇe<BR>
08,004.044a	alāyudho rākṣasendraḥ kharabandhurayānagaḥ<BR>
08,004.044c	ghaṭotkacena vikramya gamito yamasādanam<BR>
08,004.044d*0018_01	vikrāntā balavantaś ca bhrātaraḥ saha bhārata<BR>
08,004.045a	rādheyāḥ sūtaputrāś ca bhrātaraś ca mahārathāḥ<BR>
08,004.045c	kekayāḥ sarvaśaś cāpi nihatāḥ savyasācinā<BR>
08,004.045d*0019_01	ripūṇāṃ kadanaṃ kṛtvā gatā vaivasvatakṣayam<BR>
08,004.046a	mālavā madrakāś caiva draviḍāś cogravikramāḥ<BR>
08,004.046c	yaudheyāś ca lalitthāś ca kṣudrakāś cāpy uśīnarāḥ<BR>
08,004.047a	māvellakās tuṇḍikerāḥ sāvitrīputrakāñcalāḥ<BR>
08,004.047c	prācyodīcyāḥ pratīcyāś ca dākṣiṇātyāś ca māriṣa<BR>
08,004.048a	pattīnāṃ nihatāḥ saṃghā hayānām ayutāni ca<BR>
08,004.048c	rathavrajāś ca nihatā hatāś ca varavāraṇāḥ<BR>
08,004.049a	sadhvajāḥ sāyudhāḥ śūrāḥ savarmāmbarabhūṣaṇāḥ<BR>
08,004.049c	kālena mahatā yattāḥ kule ye ca vivardhitāḥ<BR>
08,004.050a	te hatāḥ samare rājan pārthenākliṣṭakarmaṇā<BR>
08,004.050c	anye tathāmitabalāḥ parasparavadhaiṣiṇaḥ<BR>
08,004.050d*0020_01	nihatāḥ samare śūrāḥ parasparasamāgame<BR>
08,004.051a	ete cānye ca bahavo rājānaḥ sagaṇā raṇe<BR>
08,004.051c	hatāḥ sahasraśo rājan yan māṃ tvaṃ paripṛcchasi<BR>
08,004.051e	evam eṣa kṣayo vṛttaḥ karṇārjunasamāgame<BR>
08,004.052a	mahendreṇa yathā vṛtro yathā rāmeṇa rāvaṇaḥ<BR>
08,004.052c	yathā kṛṣṇena nihato muro raṇanipātitaḥ<BR>
08,004.052e	kārtavīryaś ca rāmeṇa bhārgaveṇa hato yathā<BR>
08,004.053a	sajñātibāndhavaḥ śūraḥ samare yuddhadurmadaḥ<BR>
08,004.053c	raṇe kṛtvā mahāyuddhaṃ ghoraṃ trailokyaviśrutam<BR>
08,004.053d*0021_01	yathā skandena mahiṣo yathā rudreṇa cāndhakaḥ<BR>
08,004.054a	tathārjunena nihato dvairathe yuddhadurmadaḥ<BR>
08,004.054c	sāmātyabāndhavo rājan karṇaḥ praharatāṃ varaḥ<BR>
08,004.055a	jayāśā dhārtarāṣṭrāṇāṃ vairasya ca mukhaṃ yataḥ<BR>
08,004.055c	tīrṇaṃ tat pāṇḍavai rājan yat purā nāvabudhyase<BR>
08,004.056a	ucyamāno mahārāja bandhubhir hitakāṅkṣibhiḥ<BR>
08,004.056b*0022_01	na kṛtaṃ ca tvayā pūrvaṃ daivena vidhinā balāt<BR>
08,004.056c	tad idaṃ samanuprāptaṃ vyasanaṃ tvāṃ mahātyayam<BR>
08,004.057a	putrāṇāṃ rājyakāmānāṃ tvayā rājan hitaiṣiṇā<BR>
08,004.057c	ahitānīva cīrṇāni teṣāṃ te phalam āgatam<BR>
08,004.058	dhṛtarāṣṭra uvāca<BR>
08,004.058a	ākhyātā māmakās tāta nihatā yudhi pāṇḍavaiḥ<BR>
08,004.058c	nihatān pāṇḍaveyānāṃ māmakair brūhi saṃjaya<BR>
08,004.059	saṃjaya uvāca<BR>
08,004.059a	kuntayo yudhi vikrāntā mahāsattvā mahābalāḥ<BR>
08,004.059c	sānubandhāḥ sahāmātyā bhīṣmeṇa yudhi pātitāḥ<BR>
08,004.059d*0023_01	naraś cāśvāḥ sanāgāś ca rathāś ca śataśo narāḥ<BR>
08,004.059d*0024_01	nārāyaṇā ballavāś ca rāmāś ca śataśo 'pare<BR>
08,004.059d*0024_02	anuraktāś ca vijaye bhīṣmeṇa nihatā raṇe<BR>
08,004.060a	samaḥ kirīṭinā saṃkhye vīryeṇa ca balena ca<BR>
08,004.060c	satyajit satyasaṃdhena droṇena nihato raṇe<BR>
08,004.060d*0025_01	pāñcālāś ca maheṣvāsāḥ prāyo rājann amarṣitāḥ<BR>
08,004.060d*0025_02	droṇena saha saṃgamya gatā vaivasvatakṣayam<BR>
08,004.061a	tathā virāṭadrupadau vṛddhau sahasutau nṛpau<BR>
08,004.061c	parākramantau mitrārthe droṇena nihatau raṇe<BR>
08,004.062a	yo bāla eva samare saṃmitaḥ savyasācinā<BR>
08,004.062c	keśavena ca durdharṣo baladevena cābhibhūḥ<BR>
08,004.063a	sa eṣa kadanaṃ kṛtvā mahad raṇaviśāradaḥ<BR>
08,004.063c	parivārya mahāmātraiḥ ṣaḍbhiḥ paramakai rathaiḥ<BR>
08,004.063e	aśaknuvadbhir bībhatsum abhimanyur nipātitaḥ<BR>
08,004.064a	taṃ kṛtaṃ virathaṃ vīraṃ kṣatradharme vyavasthitam<BR>
08,004.064c	dauḥśāsanir mahārāja saubhadraṃ hatavān raṇe<BR>
08,004.064d*0026_01	paṭaccaranihantā ca mahatyā senayā vṛtaḥ<BR>
08,004.064d*0026_02	ambaṣṭhasahitaḥ śrīmān mitrahetoḥ parākramī<BR>
08,004.064d*0026_03	āsādya lakṣmaṇaṃ vīraṃ duryodhanasutaṃ raṇe<BR>
08,004.064d*0026_04	sumahat kadanaṃ kṛtvā gato vaivasvatakṣayam<BR>
08,004.065a	bṛhantas tu maheṣvāsaḥ kṛtāstro yuddhadurmadaḥ<BR>
08,004.065c	duḥśāsanena vikramya gamito yamasādanam<BR>
08,004.066a	maṇimān daṇḍadhāraś ca rājānau yuddhadurmadau<BR>
08,004.066c	parākramantau mitrārthe droṇena vinipātitau<BR>
08,004.067a	aṃśumān bhojarājas tu sahasainyo mahārathaḥ<BR>
08,004.067c	bhāradvājena vikramya gamito yamasādanam<BR>
08,004.067d*0027_01	sāmudraś citrasenaś ca saha putreṇa bhārata<BR>
08,004.067d*0027_02	samudrasenena balād gamito yamasādanam<BR>
08,004.067d*0027_03	anūpavāsī nīlaś ca vyāghradattaś ca vīryavān<BR>
08,004.067d*0027_04	aśvatthāmnā mahārāja gamito yamasādanam<BR>
08,004.068a	citrāyudhaś citrayodhī kṛtvā tau kadanaṃ mahat<BR>
08,004.068c	citramārgeṇa vikramya karṇena nihatau yudhi<BR>
08,004.069a	vṛkodarasamo yuddhe dṛḍhaḥ kekayajo yudhi<BR>
08,004.069c	kekayenaiva vikramya bhrātrā bhrātā nipātitaḥ<BR>
08,004.070a	janamejayo gadāyodhī pārvatīyaḥ pratāpavān<BR>
08,004.070c	durmukhena mahārāja tava putreṇa pātitaḥ<BR>
08,004.071a	rocamānau naravyāghrau rocamānau grahāv iva<BR>
08,004.071c	droṇena yugapad rājan divaṃ saṃpreṣitau śaraiḥ<BR>
08,004.072a	nṛpāś ca pratiyudhyantaḥ parākrāntā viśāṃ pate<BR>
08,004.072c	kṛtvā nasukaraṃ karma gatā vaivasvatakṣayam<BR>
08,004.073a	purujit kuntibhojaś ca mātulaḥ savyasācinaḥ<BR>
08,004.073c	saṃgrāmanirjitāṃl lokān gamito droṇasāyakaiḥ<BR>
08,004.074a	abhibhūḥ kāśirājaś ca kāśikair bahubhir vṛtaḥ<BR>
08,004.074c	vasudānasya putreṇa nyāsito deham āhave<BR>
08,004.075a	amitaujā yudhāmanyur uttamaujāś ca vīryavān<BR>
08,004.075b*0028_01	amitaujā jayatseno jayānīkaś ca vīryavān<BR>
08,004.075b*0029_01	amitaujā bṛhatkṣetraḥ kṣatradevaś ca pārthivaḥ<BR>
08,004.075b*0030_01	lakṣmaṇena hatau rājaṃs tava pautreṇa māriṣa<BR>
08,004.075b*0030_02	bṛhatkṣatro maheṣvāsaḥ kṣatradevaś ca pārthivaḥ<BR>
08,004.075c	nihatya śataśaḥ śūrān parair vinihatau raṇe<BR>
08,004.076a	kṣatradharmā ca pāñcālyaḥ kṣatravarmā ca māriṣa<BR>
08,004.076c	droṇena parameṣvāsau gamitau yamasādanam<BR>
08,004.077a	śikhaṇḍitanayo yuddhe kṣatradevo yudhāṃ patiḥ<BR>
08,004.077c	lakṣmaṇena hato rājaṃs tava pautreṇa bhārata<BR>
08,004.078a	sucitraś citradharmā ca pitāputrau mahārathau<BR>
08,004.078c	pracarantau mahāvīryau droṇena nihatau raṇe<BR>
08,004.079a	vārdhakṣemir mahārāja kṛtvā kadanam āhave<BR>
08,004.079b*0031_01	āyudhakṣayam āsādya praśāntiṃ paramāṃ gataḥ<BR>
08,004.079b*0032_01	purujit paramo rājā kṛtvā kadanam āhave<BR>
08,004.079b*0033_01	senābindur nṛpaśreṣṭhaḥ śātravān pratapan yudhi<BR>
08,004.079c	bāhlikena mahārāja kauraveṇa nipātitaḥ<BR>
08,004.080a	dhṛṣṭaketur mahārāja cedīnāṃ pravaro rathaḥ<BR>
08,004.080c	kṛtvā nasukaraṃ karma gato vaivasvatakṣayam<BR>
08,004.081a	tathā satyadhṛtis tāta kṛtvā kadanam āhave<BR>
08,004.081c	pāṇḍavārthe parākrānto gamito yamasādanam<BR>
08,004.081d*0034_01	senābinduḥ kuruśreṣṭhaḥ kṛtvā kadanam āhave<BR>
08,004.082a	putras tu śiśupālasya suketuḥ pṛthivīpate<BR>
08,004.082c	nihatya śātravān saṃkhye droṇena nihato yudhi<BR>
08,004.082d*0035_01	virāṭaputraḥ śaṅkhaś ca uttaraś ca mahārathaḥ<BR>
08,004.082d*0035_02	kurvantau sumahat karma gatau vaivasvatakṣayam<BR>
08,004.083a	tathā satyadhṛtir vīro madirāśvaś ca vīryavān<BR>
08,004.083c	sūryadattaś ca vikrānto nihato droṇasāyakaiḥ<BR>
08,004.083d*0036_01	matsyād avarajaḥ śrīmāñ śatānīko nipātitaḥ<BR>
08,004.084a	śreṇimāṃś ca mahārāja yudhyamānaḥ parākramī<BR>
08,004.084c	kṛtvā nasukaraṃ karma gato vaivasvatakṣayam<BR>
08,004.085a	tathaiva yudhi vikrānto māgadhaḥ paravīrahā<BR>
08,004.085b*0037_01	māgadhaḥ paramāstrajño gamito yamasādanam<BR>
08,004.085c	bhīṣmeṇa nihato rājan yudhyamānaḥ parākramī<BR>
08,004.086a	vasudānaś ca kadanaṃ kurvāṇo 'tīva saṃyuge<BR>
08,004.086c	bhāradvājena vikramya gamito yamasādanam<BR>
08,004.086d*0038_01	pāṇḍyarājaś ca vikrānto balavān bāhuśālinā<BR>
08,004.086d*0038_02	aśvatthāmnā hatas tatra gamito vai yamakṣayam<BR>
08,004.087a	ete cānye ca bahavaḥ pāṇḍavānāṃ mahārathāḥ<BR>
08,004.087c	hatā droṇena vikramya yan māṃ tvaṃ paripṛcchasi<BR>
08,004.088	dhṛtarāṣṭra uvāca<BR>
08,004.088a	hatapravīre sainye 'smin māmake vadatāṃ vara<BR>
08,004.088c	ahatāñ śaṃsa me sūta ye 'tra jīvanti ke cana<BR>
08,004.089a	eteṣu nihateṣv adya ye tvayā parikīrtitāḥ<BR>
08,004.089c	ahatān manyase yāṃs tvaṃ te 'pi svargajito matāḥ<BR>
08,004.090	saṃjaya uvāca<BR>
08,004.090a	yasmin mahāstrāṇi samarpitāni; citrāṇi śubhrāṇi caturvidhāni<BR>
08,004.090c	divyāni rājan nihitāni caiva; droṇena vīradvijasattamena<BR>
08,004.091a	mahārathaḥ kṛtimān kṣiprahasto; dṛḍhāyudho dṛḍhamuṣṭir dṛḍheṣuḥ<BR>
08,004.091c	sa vīryavān droṇaputras tarasvī; vyavasthito yoddhukāmas tvadarthe<BR>
08,004.092a	ānartavāsī hṛdikātmajo 'sau; mahārathaḥ sātvatānāṃ variṣṭhaḥ<BR>
08,004.092c	svayaṃ bhojaḥ kṛtavarmā kṛtāstro; vyavasthito yoddhukāmas tvadarthe<BR>
08,004.093a	śāradvato gautamaś cāpi rājan; mahābalo bahucitrāstrayodhī<BR>
08,004.093c	dhanuś citraṃ sumahad bhārasāhaṃ; vyavasthito yotsyamānaḥ pragṛhya<BR>
08,004.093d*0039_01	mahābalaḥ kekayarājaputraḥ<BR>
08,004.093d*0039_02	sadaśvayuktaṃ ca patākinaṃ ca<BR>
08,004.093d*0039_03	rathāgryam āruhya kurupravīra<BR>
08,004.093d*0039_04	vyavasthito yoddhukāmas tvadarthe<BR>
08,004.094a	ārtāyaniḥ samare duṣprakampyaḥ; senāgraṇīḥ prathamas tāvakānām<BR>
08,004.094c	svasreyāṃs tān pāṇḍaveyān visṛjya; satyāṃ vācaṃ tāṃ cikīrṣus tarasvī<BR>
08,004.095a	tejovadhaṃ sūtaputrasya saṃkhye; pratiśrutvājātaśatroḥ purastāt<BR>
08,004.095c	durādharṣaḥ śakrasamānavīryaḥ; śalyaḥ sthito yoddhukāmas tvadarthe<BR>
08,004.096a	ājāneyaiḥ saindhavaiḥ pārvatīyair; nadījakāmbojavanāyubāhlikaiḥ<BR>
08,004.096c	gāndhārarājaḥ svabalena yukto; vyavasthito yoddhukāmas tvadarthe<BR>
08,004.096d*0040_01	gāndhārarājaḥ sasutaś ca rājan<BR>
08,004.096d*0040_02	durdyūtadevī kalahapriyaś ca<BR>
08,004.096d*0040_03	gāndhāramukhyair yavanaiś ca rājan<BR>
08,004.096d*0040_04	vyavasthito yoddhukāmas tvadarthe<BR>
08,004.097a	tathā sutas te jvalanārkavarṇaṃ; rathaṃ samāsthāya kurupravīra<BR>
08,004.097c	vyavasthitaḥ kurumitro narendra; vyabhre sūryo bhrājamāno yathā vai<BR>
08,004.098a	duryodhano nāgakulasya madhye; mahāvīryaḥ saha sainyapravīraiḥ<BR>
08,004.098c	rathena jāmbūnadabhūṣaṇena; vyavasthitaḥ samare yoddhukāmaḥ<BR>
08,004.099a	sa rājamadhye puruṣapravīro; rarāja jāmbūnadacitravarmā<BR>
08,004.099c	padmaprabho vahnir ivālpadhūmo; meghāntare sūrya iva prakāśaḥ<BR>
08,004.100a	tathā suṣeṇo 'py asicarmapāṇis; tavātmajaḥ satyasenaś ca vīraḥ<BR>
08,004.100c	vyavasthitau citrasenena sārdhaṃ; hṛṣṭātmānau samare yoddhukāmau<BR>
08,004.101a	hrīniṣedhā bharatā rājaputrāś; citrāyudhaḥ śrutakarmā jayaś ca<BR>
08,004.101a*0041_01	**** **** ugrāyudhaḥ kṣaṇabhojī sudarśaḥ<BR>
08,004.101a*0041_02	jārāsaṃdhiḥ prathamaś cādṛḍhaś ca<BR>
08,004.101c	śalaś ca satyavrataduḥśalau ca; vyavasthitā balino yoddhukāmāḥ<BR>
08,004.102a	kaitavyānām adhipaḥ śūramānī; raṇe raṇe śatruhā rājaputraḥ<BR>
08,004.102c	patrī hayī nāgarathaprayāyī; vyavasthito yoddhukāmas tvadarthe<BR>
08,004.103a	vīraḥ śrutāyuś ca śrutāyudhaś ca; citrāṅgadaś citravarmā sa vīraḥ<BR>
08,004.103c	vyavasthitā ye tu sainye narāgryāḥ; prahāriṇo māninaḥ satyasaṃdhāḥ<BR>
08,004.104a	karṇātmajaḥ satyaseno mahātmā; vyavasthitaḥ samare yoddhukāmaḥ<BR>
08,004.104c	athāparau karṇasutau varārhau; vyavasthitau laghuhastau narendra<BR>
08,004.104e	balaṃ mahad durbhidam alpadhairyaiḥ; samāśritau yotsyamānau tvadarthe<BR>
08,004.105a	etaiś ca mukhyair aparaiś ca rājan; yodhapravīrair amitaprabhāvaiḥ<BR>
08,004.105c	vyavasthito nāgakulasya madhye; yathā mahendraḥ kururājo jayāya<BR>
08,004.106	dhṛtarāṣṭra uvāca<BR>
08,004.106a	ākhyātā jīvamānā ye parebhyo 'nye yathātatham<BR>
08,004.106c	itīdam abhigacchāmi vyaktam arthābhipattitaḥ<BR>
08,004.107	vaiśaṃpāyana uvāca<BR>
08,004.107a	evaṃ bruvann eva tadā dhṛtarāṣṭro 'mbikāsutaḥ<BR>
08,004.107c	hatapravīraṃ vidhvastaṃ kiṃciccheṣaṃ svakaṃ balam<BR>
08,004.107e	śrutvā vyāmoham agamac chokavyākulitendriyaḥ<BR>
08,004.108a	muhyamāno 'bravīc cāpi muhūrtaṃ tiṣṭha saṃjaya<BR>
08,004.108c	vyākulaṃ me manas tāta śrutvā sumahad apriyam<BR>
08,004.108d*0042_01	mano muhyati cāṅgāni na ca śaknomi dhāritum<BR>
08,004.108d*0042_02	ity evam uktvā vacanaṃ dhṛtarāṣṭro 'mbikāsutaḥ<BR>
08,004.108e	naṣṭacittas tataḥ so 'tha babhūva jagatīpatiḥ<BR>
08,005.001	janamejaya uvāca<BR>
08,005.001a	śrutvā karṇaṃ hataṃ yuddhe putrāṃś caivāpalāyinaḥ<BR>
08,005.001c	narendraḥ kiṃ cid āśvasto dvijaśreṣṭha kim abravīt<BR>
08,005.002a	prāptavān paramaṃ duḥkhaṃ putravyasanajaṃ mahat<BR>
08,005.002c	tasmin yad uktavān kāle tan mamācakṣva pṛcchataḥ<BR>
08,005.003	vaiśaṃpāyana uvāca<BR>
08,005.003a	śrutvā karṇasya nidhanam aśraddheyam ivādbhutam<BR>
08,005.003c	bhūtasaṃmohanaṃ bhīmaṃ meroḥ paryasanaṃ yathā<BR>
08,005.004a	cittamoham ivāyuktaṃ bhārgavasya mahāmateḥ<BR>
08,005.004c	parājayam ivendrasya dviṣadbhyo bhīmakarmaṇaḥ<BR>
08,005.005a	divaḥ prapatanaṃ bhānor urvyām iva mahādyuteḥ<BR>
08,005.005c	saṃśoṣaṇam ivācintyaṃ samudrasyākṣayāmbhasaḥ<BR>
08,005.006a	mahīviyaddigīśānāṃ sarvanāśam ivādbhutam<BR>
08,005.006c	karmaṇor iva vaiphalyam ubhayoḥ puṇyapāpayoḥ<BR>
08,005.007a	saṃcintya nipuṇaṃ buddhyā dhṛtarāṣṭro janeśvaraḥ<BR>
08,005.007c	nedam astīti saṃcintya karṇasya nidhanaṃ prati<BR>
08,005.008a	prāṇinām etad ātmatvāt syād apīti vināśanam<BR>
08,005.008c	śokāgninā dahyamāno dhamyamāna ivāśayaḥ<BR>
08,005.009a	vidhvastātmā śvasan dīno hā hety uktvā suduḥkhitaḥ<BR>
08,005.009c	vilalāpa mahārāja dhṛtarāṣṭro 'mbikāsutaḥ<BR>
08,005.009d*0043_01	uvāca ca punar vākyaṃ saṃśayaṃ bhṛśavihvalaḥ<BR>
08,005.010	dhṛtarāṣṭra uvāca<BR>
08,005.010a	saṃjayādhiratho vīraḥ siṃhadviradavikramaḥ<BR>
08,005.010c	vṛṣam apratimaskandho vṛṣabhākṣagatisvanaḥ<BR>
08,005.011a	vṛṣabho vṛṣabhasyeva yo yuddhe na nivartate<BR>
08,005.011c	śatror api mahendrasya vajrasaṃhanano yuvā<BR>
08,005.012a	yasya jyātalaśabdena śaravṛṣṭiraveṇa ca<BR>
08,005.012c	rathāśvanaramātaṅgā nāvatiṣṭhanti saṃyuge<BR>
08,005.013a	yam āśritya mahābāhuṃ dviṣatsaṃghaghnam acyutam<BR>
08,005.013c	duryodhano 'karod vairaṃ pāṇḍuputrair mahābalaiḥ<BR>
08,005.014a	sa kathaṃ rathināṃ śreṣṭhaḥ karṇaḥ pārthena saṃyuge<BR>
08,005.014c	nihataḥ puruṣavyāghraḥ prasahyāsahyavikramaḥ<BR>
08,005.015a	yo nāmanyata vai nityam acyutaṃ na dhanaṃjayam<BR>
08,005.015c	na vṛṣṇīn api tān anyān svabāhubalam āśritaḥ<BR>
08,005.016a	śārṅgagāṇḍīvadhanvānau sahitāv aparājitau<BR>
08,005.016c	ahaṃ divyād rathād ekaḥ pātayiṣyāmi saṃyuge<BR>
08,005.017a	iti yaḥ satataṃ mandam avocal lobhamohitam<BR>
08,005.017c	duryodhanam apādīnaṃ rājyakāmukam āturam<BR>
08,005.018a	yaś cājaiṣīd atibalān amitrān api durjayān<BR>
08,005.018c	gāndhārān madrakān matsyāṃs trigartāṃs taṅgaṇāñ śakān<BR>
08,005.019a	pāñcālāṃś ca videhāṃś ca kuṇindān kāśikosalān<BR>
08,005.019c	suhmān aṅgāṃś ca puṇḍrāṃś ca niṣādān vaṅgakīcakān<BR>
08,005.020a	vatsān kaliṅgāṃs taralān aśmakān ṛṣikāṃs tathā<BR>
08,005.020c	yo jitvā samare vīraś cakre balibhṛtaḥ purā<BR>
08,005.020d*0044_01	śabarān parahūṇāṃś ca prāṅmukhān saralān api<BR>
08,005.020d*0044_02	mleccharāṣṭrāṃdhipāṃś caiva durgānāṭavikāṃs tathā<BR>
08,005.020d*0044_03	jitvaitān samare vīraḥ sutīkṣṇaiḥ kaṅkapatribhiḥ<BR>
08,005.020d*0044_04	karam āhārayām āsa jitvā sarvān arīṃs tathā<BR>
08,005.020d*0045_01	śaravrātaiḥ suniśitaiḥ sutīkṣṇaiḥ kaṅkapatribhiḥ<BR>
08,005.020d*0045_02	duryodhanasya vṛddhyarthaṃ vartate yo jayāya ca<BR>
08,005.020d*0045_03	senāgopaś ca sa kathaṃ śatrubhiḥ paramāstravit<BR>
08,005.020d*0045_04	ghātitaḥ pāṇḍavaiḥ śūraiḥ samarthair vīryaśālibhiḥ<BR>
08,005.020d*0045_05	vṛṣo mahendro deveṣu vṛṣaḥ karṇo nareṣv api<BR>
08,005.020d*0045_06	tṛtīyam anyaṃ lokeṣu vṛṣaṃ naivānuśuśrumaḥ<BR>
08,005.020d*0046_01	divyāstravin mahātejāḥ karṇo vaikartano vṛṣaḥ<BR>
08,005.021a	uccaiḥśravā varo 'śvānāṃ rājñāṃ vaiśravaṇo varaḥ<BR>
08,005.021c	varo mahendro devānāṃ karṇaḥ praharatāṃ varaḥ<BR>
08,005.021d*0047_01	yojitaḥ pārthivaiḥ śūraiḥ samarthair vīryaśālibhiḥ<BR>
08,005.021d*0047_02	duryodhanasya vṛddhyarthaṃ kṛtsnām urvīm athājayat<BR>
08,005.022a	yaṃ labdhvā māgadho rājā sāntvamānārthagauravaiḥ<BR>
08,005.022c	arautsīt pārthivaṃ kṣatram ṛte kauravayādavān<BR>
08,005.023a	taṃ śrutvā nihataṃ karṇaṃ dvairathe savyasācinā<BR>
08,005.023b*0048_01	śokārṇave nimagno 'smi samudre bhinnanaur iva<BR>
08,005.023b*0048_02	nṛvṛṣaṃ nihataṃ śrutvā dvairathe rathināṃ varam<BR>
08,005.023c	śokārṇave nimagno 'ham aplavaḥ sāgare yathā<BR>
08,005.024a	īdṛśair yady ahaṃ duḥkhair na vinaśyāmi saṃjaya<BR>
08,005.024c	vajrād dṛḍhataraṃ manye hṛdayaṃ mama durbhidam<BR>
08,005.025a	jñātisaṃbandhimitrāṇām imaṃ śrutvā parājayam<BR>
08,005.025c	ko mad anyaḥ pumāṃl loke na jahyāt sūta jīvitam<BR>
08,005.026a	viṣam agniṃ prapātaṃ vā parvatāgrād ahaṃ vṛṇe<BR>
08,005.026b*0049_01	mahāprasthānagamanaṃ jalaṃ prāyopaveśanam<BR>
08,005.026c	na hi śakṣyāmi duḥkhāni soḍhuṃ kaṣṭāni saṃjaya<BR>
08,005.026d*0050_01	cintayann eva sīdāmi mano me 'tīva muhyati<BR>
08,005.027	saṃjaya uvāca<BR>
08,005.027a	śriyā kulena yaśasā tapasā ca śrutena ca<BR>
08,005.027c	tvām adya santo manyante yayātim iva nāhuṣam<BR>
08,005.028a	śrute maharṣipratimaḥ kṛtakṛtyo 'si pārthiva<BR>
08,005.028c	paryavasthāpayātmānaṃ mā viṣāde manaḥ kṛthāḥ<BR>
08,005.029	dhṛtarāṣṭra uvāca<BR>
08,005.029a	daivam eva paraṃ manye dhik pauruṣam anarthakam<BR>
08,005.029c	yatra rāmapratīkāśaḥ karṇo 'hanyata saṃyuge<BR>
08,005.030a	hatvā yudhiṣṭhirānīkaṃ pāñcālānāṃ rathavrajān<BR>
08,005.030c	pratāpya śaravarṣeṇa diśaḥ sarvā mahārathaḥ<BR>
08,005.031a	mohayitvā raṇe pārthān vajrahasta ivāsurān<BR>
08,005.031c	sa kathaṃ nihataḥ śete vātarugṇa iva drumaḥ<BR>
08,005.032a	śokasyāntaṃ na paśyāmi samudrasyeva viplukāḥ<BR>
08,005.032c	cintā me vardhate tīvrā mumūrṣā cāpi jāyate<BR>
08,005.033a	karṇasya nidhanaṃ śrutvā vijayaṃ phalgunasya ca<BR>
08,005.033c	aśraddheyam ahaṃ manye vadhaṃ karṇasya saṃjaya<BR>
08,005.034a	vajrasāramayaṃ nūnaṃ hṛdayaṃ sudṛḍhaṃ mama<BR>
08,005.034c	yac chrutvā puruṣavyāghraṃ hataṃ karṇaṃ na dīryate<BR>
08,005.035a	āyur nūnaṃ sudīrghaṃ me vihitaṃ daivataiḥ purā<BR>
08,005.035c	yatra karṇaṃ hataṃ śrutvā jīvāmīha suduḥkhitaḥ<BR>
08,005.036a	dhig jīvitam idaṃ me 'dya suhṛd dhīnasya saṃjaya<BR>
08,005.036c	adya cāhaṃ daśām etāṃ gataḥ saṃjaya garhitām<BR>
08,005.036e	kṛpaṇaṃ vartayiṣyāmi śocyaḥ sarvasya mandadhīḥ<BR>
08,005.037a	aham eva purā bhūtvā sarvalokasya satkṛtaḥ<BR>
08,005.037c	paribhūtaḥ kathaṃ sūta punaḥ śakṣyāmi jīvitum<BR>
08,005.037e	duḥkhāt suduḥkhaṃ vyasanaṃ prāptavān asmi saṃjaya<BR>
08,005.038a	tasmād bhīṣmavadhe caiva droṇasya ca mahātmanaḥ<BR>
08,005.038c	nātra śeṣaṃ prapaśyāmi sūtaputre hate yudhi<BR>
08,005.039a	sa hi pāraṃ mahān āsīt putrāṇāṃ mama saṃjaya<BR>
08,005.039c	yuddhe vinihataḥ śūro visṛjan sāyakān bahūn<BR>
08,005.040a	ko hi me jīvitenārthas tam ṛte puruṣarṣabham<BR>
08,005.040c	rathād atiratho nūnam apatat sāyakārditaḥ<BR>
08,005.041a	parvatasyeva śikharaṃ vajrapātavidāritam<BR>
08,005.041c	śayīta pṛthivīṃ nūnaṃ śobhayan rudhirokṣitaḥ<BR>
08,005.041e	mātaṅga iva mattena mātaṅgena nipātitaḥ<BR>
08,005.042a	yad balaṃ dhārtarāṣṭrāṇāṃ pāṇḍavānāṃ yato bhayam<BR>
08,005.042c	so 'rjunena hataḥ karṇaḥ pratimānaṃ dhanuṣmatām<BR>
08,005.043a	sa hi vīro maheṣvāsaḥ putrāṇām abhayaṃkaraḥ<BR>
08,005.043c	śete vinihato vīraḥ śakreṇeva yathā balaḥ<BR>
08,005.044a	paṅgor ivādhvagamanaṃ daridrasyeva kāmitam<BR>
08,005.044c	duryodhanasya cākūtaṃ tṛṣitasyeva piplukāḥ<BR>
08,005.045a	anyathā cintitaṃ kāryam anyathā tat tu jāyate<BR>
08,005.045c	aho nu balavad daivaṃ kālaś ca duratikramaḥ<BR>
08,005.046a	palāyamānaḥ kṛpaṇaṃ dīnātmā dīnapauruṣaḥ<BR>
08,005.046c	kaccin na nihataḥ sūta putro duḥśāsano mama<BR>
08,005.047a	kaccin na nīcācaritaṃ kṛtavāṃs tāta saṃyuge<BR>
08,005.047b*0051_01	putro duryodhanaḥ saṃkhye nihato mama saṃjaya<BR>
08,005.047c	kaccin na nihataḥ śūro yathā na kṣatriyā hatāḥ<BR>
08,005.047d*0052_00	vaiśaṃpāyana uvāca<BR>
08,005.047d*0052_01	ity evaṃ dhṛtarāṣṭro 'tha vilapya bahu duḥkhitaḥ<BR>
08,005.047d*0052_02	provāca saṃjayaṃ bhūyaḥ śokavyākulalocanaḥ<BR>
08,005.047d*0053_01	yo 'jayat savarkāmbojān ambaṣṭhān kekayaiḥ saha<BR>
08,005.047d*0053_02	gāndhārāṃś ca videhāṃś ca jitvā kāryārtham āhave<BR>
08,005.048a	yudhiṣṭhirasya vacanaṃ mā yuddham iti sarvadā<BR>
08,005.048c	duryodhano nābhyagṛhṇān mūḍhaḥ pathyam ivauṣadham<BR>
08,005.049a	śaratalpe śayānena bhīṣmeṇa sumahātmanā<BR>
08,005.049c	pānīyaṃ yācitaḥ pārthaḥ so 'vidhyan medinītalam<BR>
08,005.050a	jalasya dhārāṃ vihitāṃ dṛṣṭvā tāṃ pāṇḍavena ha<BR>
08,005.050c	abravīt sa mahābāhus tāta saṃśāmya pāṇḍavaiḥ<BR>
08,005.051a	praśamād dhi bhavec chāntir madantaṃ yuddham astu ca<BR>
08,005.051c	bhrātṛbhāvena pṛthivīṃ bhuṅkṣva pāṇḍusutaiḥ saha<BR>
08,005.052a	akurvan vacanaṃ tasya nūnaṃ śocati me sutaḥ<BR>
08,005.052c	tad idaṃ samanuprāptaṃ vacanaṃ dīrghadarśinaḥ<BR>
08,005.053a	ahaṃ tu nihatāmātyo hataputraś ca saṃjaya<BR>
08,005.053c	dyūtataḥ kṛcchram āpanno lūnapakṣa iva dvijaḥ<BR>
08,005.054a	yathā hi śakuniṃ gṛhya chittvā pakṣau ca saṃjaya<BR>
08,005.054c	visarjayanti saṃhṛṣṭāḥ krīḍamānāḥ kumārakāḥ<BR>
08,005.055a	chinnapakṣatayā tasya gamanaṃ nopapadyate<BR>
08,005.055c	tathāham api saṃprāpto lūnapakṣa iva dvijaḥ<BR>
08,005.056a	kṣīṇaḥ sarvārthahīnaś ca nirbandhur jñātivarjitaḥ<BR>
08,005.056c	kāṃ diśaṃ pratipatsyāmi dīnaḥ śatruvaśaṃ gataḥ<BR>
08,005.057a	duryodhanasya vṛddhyarthaṃ pṛthivīṃ yo 'jayat prabhuḥ<BR>
08,005.057c	sa jitaḥ pāṇḍavaiḥ śūraiḥ samarthair vīryaśālibhiḥ<BR>
08,005.058a	tasmin hate maheṣvāse karṇe yudhi kirīṭinā<BR>
08,005.058c	ke vīrāḥ paryavartanta tan mamācakṣva saṃjaya<BR>
08,005.059a	kaccin naikaḥ parityaktaḥ pāṇḍavair nihato raṇe<BR>
08,005.059c	uktaṃ tvayā purā vīra yathā vīrā nipātitāḥ<BR>
08,005.060a	bhīṣmam apratiyudhyantaṃ śikhaṇḍī sāyakottamaiḥ<BR>
08,005.060c	pātayām āsa samare sarvaśastrabhṛtāṃ varam<BR>
08,005.061a	tathā draupadinā droṇo nyastasarvāyudho yudhi<BR>
08,005.061b*0054_01	dharmarājavacaḥ śrutvā aśvatthāmā hatas tv iti<BR>
08,005.061c	yuktayogo maheṣvāsaḥ śarair bahubhir ācitaḥ<BR>
08,005.061e	nihataḥ khaḍgam udyamya dhṛṣṭadyumnena saṃjaya<BR>
08,005.062a	antareṇa hatāv etau chalena ca viśeṣataḥ<BR>
08,005.062c	aśrauṣam aham etad vai bhīṣmadroṇau nipātitau<BR>
08,005.063a	bhīṣmadroṇau hi samare na hanyād vajrabhṛt svayam<BR>
08,005.063c	nyāyena yudhyamānau hi tad vai satyaṃ bravīmi te<BR>
08,005.064a	karṇaṃ tv asyantam astrāṇi divyāni ca bahūni ca<BR>
08,005.064c	katham indropamaṃ vīraṃ mṛtyur yuddhe samaspṛśat<BR>
08,005.065a	yasya vidyutprabhāṃ śaktiṃ divyāṃ kanakabhūṣaṇām<BR>
08,005.065c	prāyacchad dviṣatāṃ hantrīṃ kuṇḍalābhyāṃ puraṃdaraḥ<BR>
08,005.066a	yasya sarpamukho divyaḥ śaraḥ kanakabhūṣaṇaḥ<BR>
08,005.066c	aśeta nihataḥ patrī candaneṣv arisūdanaḥ<BR>
08,005.067a	bhīṣmadroṇamukhān vīrān yo 'vamanya mahārathān<BR>
08,005.067c	jāmadagnyān mahāghoraṃ brāhmam astram aśikṣata<BR>
08,005.068a	yaś ca droṇamukhān dṛṣṭvā vimukhān arditāñ śaraiḥ<BR>
08,005.068c	saubhadrasya mahābāhur vyadhamat kārmukaṃ śaraiḥ<BR>
08,005.069a	yaś ca nāgāyutaprāṇaṃ vātaraṃhasam acyutam<BR>
08,005.069c	virathaṃ bhrātaraṃ kṛtvā bhīmasenam upāhasat<BR>
08,005.070a	sahadevaṃ ca nirjitya śaraiḥ saṃnataparvabhiḥ<BR>
08,005.070c	kṛpayā virathaṃ kṛtvā nāhanad dharmavittayā<BR>
08,005.071a	yaś ca māyāsahasrāṇi dhvaṃsayitvā raṇotkaṭam<BR>
08,005.071c	ghaṭotkacaṃ rākṣasendraṃ śakraśaktyābhijaghnivān<BR>
08,005.072a	etāni divasāny asya yuddhe bhīto dhanaṃjayaḥ<BR>
08,005.072c	nāgamad dvairathaṃ vīraḥ sa kathaṃ nihato raṇe<BR>
08,005.072d*0055_01	saṃśaptakānāṃ yodhā ye āhvayanta sadānyataḥ<BR>
08,005.072d*0056_01	etān hatvā haniṣyāmi paścād vaikartanaṃ raṇe<BR>
08,005.072d*0056_02	iti vyapadiśan pārtho varjayan sūtajaṃ raṇe<BR>
08,005.072d*0056_03	sa kathaṃ nihato vīraḥ pārthena paramāhave<BR>
08,005.073a	rathasaṅgo na cet tasya dhanur vā na vyaśīryata<BR>
08,005.073c	na ced astrāṇi nirṇeśuḥ sa kathaṃ nihataḥ paraiḥ<BR>
08,005.074a	ko hi śakto raṇe karṇaṃ vidhunvānaṃ mahad dhanuḥ<BR>
08,005.074c	vimuñcantaṃ śarān ghorān divyāny astrāṇi cāhave<BR>
08,005.074e	jetuṃ puruṣaśārdūlaṃ śārdūlam iva vegitam<BR>
08,005.075a	dhruvaṃ tasya dhanuś chinnaṃ ratho vāpi gato mahīm<BR>
08,005.075c	astrāṇi vā pranaṣṭāni yathā śaṃsasi me hatam<BR>
08,005.075e	na hy anyad anupaśyāmi kāraṇaṃ tasya nāśane<BR>
08,005.076a	na hanyām arjunaṃ yāvat tāvat pādau na dhāvaye<BR>
08,005.076c	iti yasya mahāghoraṃ vratam āsīn mahātmanaḥ<BR>
08,005.077a	yasya bhīto vane nityaṃ dharmarājo yudhiṣṭhiraḥ<BR>
08,005.077c	trayodaśa samā nidrāṃ na lebhe puruṣarṣabhaḥ<BR>
08,005.078a	yasya vīryavato vīryaṃ samāśritya mahātmanaḥ<BR>
08,005.078c	mama putraḥ sabhāṃ bhāryāṃ pāṇḍūnāṃ nītavān balāt<BR>
08,005.079a	tatra cāpi sabhāmadhye pāṇḍavānāṃ ca paśyatām<BR>
08,005.079c	dāsabhāryeti pāñcālīm abravīt kurusaṃsadi<BR>
08,005.079d*0057_01	na santi patayaḥ kṛṣṇe sarve ṣaṇḍhatilaiḥ samāḥ<BR>
08,005.079d*0057_02	upatiṣṭhasva bhartāram anyaṃ vā varavarṇini<BR>
08,005.079d*0057_03	ity evaṃ yaḥ purā vāco rūkṣāḥ saṃśrāvayan ruṣā<BR>
08,005.079d*0057_04	sabhāyāṃ sūtajaḥ kṛṣṇāṃ sa kathaṃ nihataḥ paraiḥ<BR>
08,005.079d*0057_05	yadi bhīṣmo raṇaślāghī droṇo vā yudhi durmadaḥ<BR>
08,005.079d*0057_06	na haniṣyati kaunteyān pakṣapātāt suyodhana<BR>
08,005.079d*0057_07	sarvān eva haniṣyāmi vyetu te mānaso jvaraḥ<BR>
08,005.079d*0057_08	kiṃ kariṣyati gāṇḍīvam akṣayyau ca maheṣudhī<BR>
08,005.079d*0057_09	snigdhacandanadigdhasya maccharasyābhidhāvataḥ<BR>
08,005.079d*0057_10	sa nūnam ṛṣabhaskandho hy arjunena kathaṃ hataḥ<BR>
08,005.080a	yaś ca gāṇḍīvamuktānāṃ sparśam ugram acintayan<BR>
08,005.080c	apatir hy asi kṛṣṇeti bruvan pārthān avaikṣata<BR>
08,005.081a	yasya nāsīd bhayaṃ pārthaiḥ saputraiḥ sajanārdanaiḥ<BR>
08,005.081c	svabāhubalam āśritya muhūrtam api saṃjaya<BR>
08,005.082a	tasya nāhaṃ vadhaṃ manye devair api savāsavaiḥ<BR>
08,005.082c	pratīpam upadhāvadbhiḥ kiṃ punas tāta pāṇḍavaiḥ<BR>
08,005.083a	na hi jyāṃ spṛśamānasya talatre cāpi gṛhṇataḥ<BR>
08,005.083c	pumān ādhiratheḥ kaś cit pramukhe sthātum arhati<BR>
08,005.084a	api syān medinī hīnā somasūryaprabhāṃśubhiḥ<BR>
08,005.084c	na vadhaḥ puruṣendrasya samareṣv apalāyinaḥ<BR>
08,005.085a	yadi mandaḥ sahāyena bhrātrā duḥśāsanena ca<BR>
08,005.085c	vāsudevasya durbuddhiḥ pratyākhyānam arocayat<BR>
08,005.086a	sa nūnam ṛṣabhaskandhaṃ dṛṣṭvā karṇaṃ nipātitam<BR>
08,005.086c	duḥśāsanaṃ ca nihataṃ manye śocati putrakaḥ<BR>
08,005.087a	hataṃ vaikartanaṃ śrutvā dvairathe savyasācinā<BR>
08,005.087c	jayataḥ pāṇḍavān dṛṣṭvā kiṃ svid duryodhano 'bravīt<BR>
08,005.088a	durmarṣaṇaṃ hataṃ śrutvā vṛṣasenaṃ ca saṃyuge<BR>
08,005.088c	prabhagnaṃ ca balaṃ dṛṣṭvā vadhyamānaṃ mahārathaiḥ<BR>
08,005.089a	parāṅmukhāṃs tathā rājñaḥ palāyanaparāyaṇān<BR>
08,005.089c	vidrutān rathino dṛṣṭvā manye śocati putrakaḥ<BR>
08,005.089c*0058_01	**** **** kiṃ cid duryodhano 'bravīt<BR>
08,005.089c*0058_02	viṣame śokaduḥkhābhyāṃ<BR>
08,005.090a	aneyaś cābhimānena bālabuddhir amarṣaṇaḥ<BR>
08,005.090c	hatotsāhaṃ balaṃ dṛṣṭvā kiṃ svid duryodhano 'bravīt<BR>
08,005.090d*0059_01	svayaṃ vairaṃ mahat kṛtvā vāryamāṇaḥ suhṛdgaṇaiḥ<BR>
08,005.090d*0059_02	pradhānahatabhūyiṣṭhe kiṃ svid duryodhano 'bravīt<BR>
08,005.091a	bhrātaraṃ nihataṃ dṛṣṭvā bhīmasenena saṃyuge<BR>
08,005.091c	rudhiraṃ pīyamānena kiṃ svid duryodhano 'bravīt<BR>
08,005.092a	saha gāndhārarājena sabhāyāṃ yad abhāṣata<BR>
08,005.092c	karṇo 'rjunaṃ raṇe hantā hate tasmin kim abravīt<BR>
08,005.093a	dyūtaṃ kṛtvā purā hṛṣṭo vañcayitvā ca pāṇḍavān<BR>
08,005.093c	śakuniḥ saubalas tāta hate karṇe kim abravīt<BR>
08,005.094a	kṛtavarmā maheṣvāsaḥ sātvatānāṃ mahārathaḥ<BR>
08,005.094c	karṇaṃ vinihataṃ dṛṣṭvā hārdikyaḥ kim abhāṣata<BR>
08,005.095a	brāhmaṇāḥ kṣatriyā vaiśyā yasya śikṣām upāsate<BR>
08,005.095c	dhanurvedaṃ cikīrṣanto droṇaputrasya dhīmataḥ<BR>
08,005.096a	yuvā rūpeṇa saṃpanno darśanīyo mahāyaśāḥ<BR>
08,005.096c	aśvatthāmā hate karṇe kim abhāṣata saṃjaya<BR>
08,005.097a	ācāryatvaṃ dhanurvede gataḥ paramatattvavit<BR>
08,005.097c	kṛpaḥ śāradvatas tāta hate karṇe kim abravīt<BR>
08,005.098a	madrarājo maheṣvāsaḥ śalyaḥ samitiśobhanaḥ<BR>
08,005.098c	diṣṭaṃ tena hi tat sarvaṃ yathā karṇo nipātitaḥ<BR>
08,005.098d*0060_01	kim abhāṣata sauvīro madrāṇām adhipo balī<BR>
08,005.098d*0061_01	dṛṣṭvā vinihataṃ sarve yodhā vāraṇadurjayāḥ<BR>
08,005.099a	ye ca ke cana rājānaḥ pṛthivyāṃ yoddhum āgatāḥ<BR>
08,005.099c	vaikartanaṃ hataṃ dṛṣṭvā kim abhāṣanta saṃjaya<BR>
08,005.100a	karṇe tu nihate vīre rathavyāghre nararṣabhe<BR>
08,005.100c	kiṃ vo mukham anīkānām āsīt saṃjaya bhāgaśaḥ<BR>
08,005.101a	madrarājaḥ kathaṃ śalyo niyukto rathināṃ varaḥ<BR>
08,005.101c	vaikartanasya sārathye tan mamācakṣva saṃjaya<BR>
08,005.102a	ke 'rakṣan dakṣiṇaṃ cakraṃ sūtaputrasya saṃyuge<BR>
08,005.102c	vāmaṃ cakraṃ rarakṣur vā ke vā vīrasya pṛṣṭhataḥ<BR>
08,005.103a	ke karṇaṃ vājahuḥ śūrāḥ ke kṣudrāḥ prādravan bhayāt<BR>
08,005.103c	kathaṃ ca vaḥ sametānāṃ hataḥ karṇo mahārathaḥ<BR>
08,005.104a	pāṇḍavāś ca kathaṃ śūrāḥ pratyudīyur mahāratham<BR>
08,005.104c	sṛjantaṃ śaravarṣāṇi vāridhārā ivāmbudam<BR>
08,005.105a	sa ca sarpamukho divyo maheṣupravaras tadā<BR>
08,005.105c	vyarthaḥ kathaṃ samabhavat tan mamācakṣva saṃjaya<BR>
08,005.106a	māmakasyāsya sainyasya hṛtotsedhasya saṃjaya<BR>
08,005.106c	avaśeṣaṃ na paśyāmi kakude mṛdite sati<BR>
08,005.107a	tau hi vīrau maheṣvāsau madarthe kurusattamau<BR>
08,005.107c	bhīṣmadroṇau hatau śrutvā ko nv artho jīvitena me<BR>
08,005.108a	na mṛṣyāmi ca rādheyaṃ hatam āhavaśobhinam<BR>
08,005.108c	yasya bāhvor balaṃ tulyaṃ kuñjarāṇāṃ śataṃ śatam<BR>
08,005.109a	droṇe hate ca yad vṛttaṃ kauravāṇāṃ paraiḥ saha<BR>
08,005.109c	saṃgrāme naravīrāṇāṃ tan mamācakṣva saṃjaya<BR>
08,005.110a	yathā ca karṇaḥ kaunteyaiḥ saha yuddham ayojayat<BR>
08,005.110c	yathā ca dviṣatāṃ hantā raṇe śāntas tad ucyatām<BR>
08,006.001	saṃjaya uvāca<BR>
08,006.001a	hate droṇe maheṣvāse tasminn ahani bhārata<BR>
08,006.001c	kṛte ca moghasaṃkalpe droṇaputre mahārathe<BR>
08,006.002a	dravamāṇe mahārāja kauravāṇāṃ bale tathā<BR>
08,006.002c	vyūhya pārthaḥ svakaṃ sainyam atiṣṭhad bhrātṛbhiḥ saha<BR>
08,006.003a	tam avasthitam ājñāya putras te bharatarṣabha<BR>
08,006.003c	dravac ca svabalaṃ dṛṣṭvā pauruṣeṇa nyavārayat<BR>
08,006.004a	svam anīkam avasthāpya bāhuvīrye vyavasthitaḥ<BR>
08,006.004c	yuddhvā ca suciraṃ kālaṃ pāṇḍavaiḥ saha bhārata<BR>
08,006.005a	labdhalakṣaiḥ parair hṛṣṭair vyāyacchadbhiś ciraṃ tadā<BR>
08,006.005c	saṃdhyākālaṃ samāsādya pratyāhāram akārayat<BR>
08,006.005d*0062_01	niveśya ca balaṃ ghoraṃ kṣutpipāsābhayair yutam<BR>
08,006.005d*0062_02	śrameṇa mahatā yuktaṃ tathā droṇavadhena ca<BR>
08,006.005d*0062_03	dīnarūpā raṇe kṛtvā karma ghorāṃ ca śarvarīm<BR>
08,006.005d*0062_04	niveśaṃ prāpya sā senā viśramya muditābhavat<BR>
08,006.006a	kṛtvāvahāraṃ sainyānāṃ praviśya śibiraṃ svakam<BR>
08,006.006c	kuravo ''tmahitaṃ mantraṃ mantrayāṃ cakrire tadā<BR>
08,006.007a	paryaṅkeṣu parārdhyeṣu spardhyāstaraṇavatsu ca<BR>
08,006.007c	varāsaneṣūpaviṣṭāḥ sukhaśayyāsv ivāmarāḥ<BR>
08,006.007d*0063_01	upaviṣṭeṣu teṣv evaṃ rājaputreṣu bhārata<BR>
08,006.008a	tato duryodhano rājā sāmnā paramavalgunā<BR>
08,006.008c	tān ābhāṣya maheṣvāsān prāptakālam abhāṣata<BR>
08,006.009a	matiṃ matimatāṃ śreṣṭhāḥ sarve prabrūta māciram<BR>
08,006.009c	evaṃ gate tu yat kāryaṃ bhavet kāryakaraṃ nṛpāḥ<BR>
08,006.010a	evam ukte narendreṇa narasiṃhā yuyutsavaḥ<BR>
08,006.010c	cakrur nānāvidhāś ceṣṭāḥ siṃhāsanagatās tadā<BR>
08,006.011a	teṣāṃ niśamyeṅgitāni yuddhe prāṇāñ juhūṣatām<BR>
08,006.011c	samudvīkṣya mukhaṃ rājño bālārkasamavarcasaḥ<BR>
08,006.011e	ācāryaputro medhāvī vākyajño vākyam ādade<BR>
08,006.012a	rāgo yogas tathā dākṣyaṃ nayaś cety arthasādhakāḥ<BR>
08,006.012c	upāyāḥ paṇḍitaiḥ proktāḥ sarve daivasamāśritāḥ<BR>
08,006.013a	lokapravīrā ye 'smākaṃ devakalpā mahārathāḥ<BR>
08,006.013c	nītimantas tathā yuktā dakṣā raktāś ca te hatāḥ<BR>
08,006.014a	na tv eva kāryaṃ nairāśyam asmābhir vijayaṃ prati<BR>
08,006.014c	sunītair iha sarvārthair daivam apy anulomyate<BR>
08,006.015a	te vayaṃ pravaraṃ nṝṇāṃ sarvair guṇagaṇair yutam<BR>
08,006.015b*0064_01	karṇam evābhiṣekṣyāmaḥ saināpatyena bhārata<BR>
08,006.015c	karṇaṃ senāpatiṃ kṛtvā pramathiṣyāmahe ripūn<BR>
08,006.015d*0065_01	eṣa hy atibalaḥ śūraḥ kṛtāstro yuddhadurmadaḥ<BR>
08,006.015d*0065_02	vaivasvata ivāsahyaḥ śakto jetuṃ raṇe ripūn<BR>
08,006.015d*0066_01	etad ācāryatanayāc chrutvā rājaṃs tavātmajaḥ<BR>
08,006.015d*0067_01	duryodhano mahārāja priyaṃ prītamanās tadā<BR>
08,006.015d*0068_01	āśāṃ bahumatīṃ cakre karṇaṃ prati sa vai tadā<BR>
08,006.015d*0068_02	hate bhīṣme ca droṇe ca karṇo jeṣyati pāṇḍavān<BR>
08,006.015d*0068_03	tām āśāṃ hṛdaye kṛtvā samāśvasya ca bhārata<BR>
08,006.016a	tato duryodhanaḥ prītaḥ priyaṃ śrutvā vacas tadā<BR>
08,006.016c	prītisaṃskārasaṃyuktaṃ tathyam ātmahitaṃ śubham<BR>
08,006.017a	svaṃ manaḥ samavasthāpya bāhuvīryam upāśritaḥ<BR>
08,006.017c	duryodhano mahārāja rādheyam idam abravīt<BR>
08,006.018a	karṇa jānāmi te vīryaṃ sauhṛdaṃ ca paraṃ mayi<BR>
08,006.018c	tathāpi tvāṃ mahābāho pravakṣyāmi hitaṃ vacaḥ<BR>
08,006.019a	śrutvā yatheṣṭaṃ ca kuru vīra yat tava rocate<BR>
08,006.019c	bhavān prājñatamo nityaṃ mama caiva parā gatiḥ<BR>
08,006.020a	bhīṣmadroṇāv atirathau hatau senāpatī mama<BR>
08,006.020c	senāpatir bhavān astu tābhyāṃ draviṇavattaraḥ<BR>
08,006.021a	vṛddhau ca tau maheṣvāsau sāpekṣau ca dhanaṃjaye<BR>
08,006.021c	mānitau ca mayā vīrau rādheya vacanāt tava<BR>
08,006.022a	pitāmahatvaṃ saṃprekṣya pāṇḍuputrā mahāraṇe<BR>
08,006.022c	rakṣitās tāta bhīṣmeṇa divasāni daśaiva ha<BR>
08,006.023a	nyastaśastre ca bhavati hato bhīṣmaḥ pitāmahaḥ<BR>
08,006.023c	śikhaṇḍinaṃ puraskṛtya phalgunena mahāhave<BR>
08,006.024a	hate tasmin mahābhāge śaratalpagate tadā<BR>
08,006.024c	tvayokte puruṣavyāghra droṇo hy āsīt puraḥsaraḥ<BR>
08,006.025a	tenāpi rakṣitāḥ pārthāḥ śiṣyatvād iha saṃyuge<BR>
08,006.025c	sa cāpi nihato vṛddho dhṛṣṭadyumnena satvaram<BR>
08,006.026a	nihatābhyāṃ pradhānābhyāṃ tābhyām amitavikrama<BR>
08,006.026c	tvatsamaṃ samare yodhaṃ nānyaṃ paśyāmi cintayan<BR>
08,006.027a	bhavān eva tu naḥ śakto vijayāya na saṃśayaḥ<BR>
08,006.027c	pūrvaṃ madhye ca paścāc ca tavaiva viditaṃ hi tat<BR>
08,006.028a	sa bhavān dhuryavat saṃkhye dhuram udvoḍhum arhasi<BR>
08,006.028c	abhiṣecaya senānye svayam ātmānam ātmanā<BR>
08,006.029a	devatānāṃ yathā skandaḥ senānīḥ prabhur avyayaḥ<BR>
08,006.029c	tathā bhavān imāṃ senāṃ dhārtarāṣṭrīṃ bibhartu me<BR>
08,006.029e	jahi śatrugaṇān sarvān mahendra iva dānavān<BR>
08,006.030a	avasthitaṃ raṇe jñātvā pāṇḍavās tvāṃ mahāratham<BR>
08,006.030c	draviṣyanti sapāñcālā viṣṇuṃ dṛṣṭveva dānavāḥ<BR>
08,006.030e	tasmāt tvaṃ puruṣavyāghra prakarṣethā mahācamūm<BR>
08,006.031a	bhavaty avasthite yat te pāṇḍavā gatacetasaḥ<BR>
08,006.031c	bhaviṣyanti sahāmātyāḥ pāñcālaiḥ sṛñjayaiḥ saha<BR>
08,006.032a	yathā hy abhyuditaḥ sūryaḥ pratapan svena tejasā<BR>
08,006.032c	vyapohati tamas tīvraṃ tathā śatrūn vyapoha naḥ<BR>
08,006.032d*0069_00	saṃjaya uvāca<BR>
08,006.032d*0069_01	āśā balavatī rājan putrasya tava yābhavat<BR>
08,006.032d*0069_02	hate bhīṣme ca droṇe ca karṇo jeṣyati pāṇḍavān<BR>
08,006.032d*0069_03	tām āśāṃ hṛdaye kṛtvā karṇam evaṃ tadābravīt<BR>
08,006.032d*0069_04	sūtaputra na te pārthaḥ sthitvāgre saṃyuyutsati<BR>
08,006.032d*0070_00	saṃjaya uvāca<BR>
08,006.032d*0070_01	evam uktas tu rādheyo rājñā duryodhanena ha<BR>
08,006.032d*0070_02	rājñāṃ madhye mahābāhuḥ prītātmā sa mahābalaḥ<BR>
08,006.032d*0070_03	harṣayann abravīt karṇo duryodhanam idaṃ vacaḥ<BR>
08,006.033	karṇa uvāca<BR>
08,006.033a	uktam etan mayā pūrvaṃ gāndhāre tava saṃnidhau<BR>
08,006.033c	jeṣyāmi pāṇḍavān rājan saputrān sajanārdanān<BR>
08,006.034a	senāpatir bhaviṣyāmi tavāhaṃ nātra saṃśayaḥ<BR>
08,006.034c	sthiro bhava mahārāja jitān viddhi ca pāṇḍavān<BR>
08,006.034d*0071_01	samaṃ jvaradro[jaraddro]ṇam ahaṃ mahāhave<BR>
08,006.034d*0071_02	bravīmi sarve kuravo nibodhata<BR>
08,006.034d*0071_03	na vā mad anyaḥ prahased raṇe 'rjunaṃ<BR>
08,006.034d*0071_04	kramāgataṃ mṛtyum ivottamāmṛtāt<BR>
08,006.035	saṃjaya uvāca<BR>
08,006.035a	evam ukto mahātejās tato duryodhano nṛpaḥ<BR>
08,006.035c	uttasthau rājabhiḥ sārdhaṃ devair iva śatakratuḥ<BR>
08,006.035e	senāpatyena satkartuṃ karṇaṃ skandam ivāmarāḥ<BR>
08,006.036a	tato 'bhiṣiṣicus tūrṇaṃ vidhidṛṣṭena karmaṇā<BR>
08,006.036c	duryodhanamukhā rājan rājāno vijayaiṣiṇaḥ<BR>
08,006.036e	śātakaumbhamayaiḥ kumbhair māheyaiś cābhimantritaiḥ<BR>
08,006.037a	toyapūrṇair viṣāṇaiś ca dvīpikhaḍgamaharṣabhaiḥ<BR>
08,006.037c	maṇimuktāmayaiś cānyaiḥ puṇyagandhais tathauṣadhaiḥ<BR>
08,006.038a	audumbare samāsīnam āsane kṣaumasaṃvṛtam<BR>
08,006.038c	śāstradṛṣṭena vidhinā saṃbhāraiś ca susaṃbhṛtaiḥ<BR>
08,006.038d*0072_01	brāhmaṇāḥ kṣatriyā vaiśyās tathā śūdrāś ca saṃmatāḥ<BR>
08,006.038d*0072_02	tuṣṭuvus taṃ mahātmānam abhiṣiktaṃ varāsane<BR>
08,006.038d*0072_03	tato 'bhiṣikto rājendra niṣkair gobhir dhanena ca<BR>
08,006.038d*0072_04	vācayām āsa viprāgryān rādheyaḥ paravīrahā<BR>
08,006.038d*0073_01	pūjayām āsa vastraiś ca viprān vedavidas tataḥ<BR>
08,006.038d*0074_01	sa vyarocata rādheyaḥ sūtamāgadhabandibhiḥ<BR>
08,006.038d*0074_02	stūyamāno yathā bhānur udaye brahmavādibhiḥ<BR>
08,006.038d*0074_03	tataḥ puṇyāhaghoṣeṇa vāditraninadena ca<BR>
08,006.038d*0074_04	jayaśabdena śūrāṇāṃ tumulaḥ sarvato 'bhavat<BR>
08,006.038d*0074_05	jayety ūcur nṛpāḥ sarve rādheyaṃ tatra saṃgatāḥ<BR>
08,006.039a	jaya pārthān sagovindān sānugāṃs tvaṃ mahāhave<BR>
08,006.039c	iti taṃ bandinaḥ prāhur dvijāś ca bharatarṣabha<BR>
08,006.040a	jahi pārthān sapāñcālān rādheya vijayāya naḥ<BR>
08,006.040c	udyann iva sadā bhānus tamāṃsy ugrair gabhastibhiḥ<BR>
08,006.041a	na hy alaṃ tvad visṛṣṭānāṃ śarāṇāṃ te sakeśavāḥ<BR>
08,006.041c	kṛtaghnāḥ sūryaraśmīnāṃ jvalatām iva darśane<BR>
08,006.042a	na hi pārthāḥ sapāñcālāḥ sthātuṃ śaktās tavāgrataḥ<BR>
08,006.042c	āttaśastrasya samare mahendrasyeva dānavāḥ<BR>
08,006.042d*0075_00	saṃjaya uvāca<BR>
08,006.042d*0075_01	sa satkṛtaḥ stūyamānaḥ suhṛdgaṇavṛto vṛṣā<BR>
08,006.042d*0075_02	karṇo duryodhanaṃ vākyam abravīt prahasan priyam<BR>
08,006.042d*0075_03	duryodhanādya sagaṇaṃ pāṇḍūnāṃ pravaraiḥ saha<BR>
08,006.042d*0075_04	phalgunaṃ sūdayiṣyāmi tvatpriyārthaṃ sabāndhavam<BR>
08,006.042d*0075_05	saparvatārṇavadvīpāṃ śādhi gāṃ gatapāṇḍavām<BR>
08,006.042d*0075_06	putrapautraprapautreṣu pratiṣṭhāṃ gamayiṣyasi<BR>
08,006.042d*0075_07	nāsahyaṃ vidyate mahyaṃ tvatpriyārtham ariṃdama<BR>
08,006.042d*0075_08	satyadharmānuraktasya siddhir ātmavato yathā<BR>
08,006.043a	abhiṣiktas tu rādheyaḥ prabhayā so 'mitaprabhaḥ<BR>
08,006.043c	vyatyaricyata rūpeṇa divākara ivāparaḥ<BR>
08,006.044a	senāpatyena rādheyam abhiṣicya sutas tava<BR>
08,006.044c	amanyata tadātmānaṃ kṛtārthaṃ kālacoditaḥ<BR>
08,006.045a	karṇo 'pi rājan saṃprāpya senāpatyam ariṃdamaḥ<BR>
08,006.045c	yogam ājñāpayām āsa sūryasyodayanaṃ prati<BR>
08,006.046a	tava putrair vṛtaḥ karṇaḥ śuśubhe tatra bhārata<BR>
08,006.046c	devair iva yathā skandaḥ saṃgrāme tārakāmaye<BR>
08,007.001	dhṛtarāṣṭra uvāca<BR>
08,007.001a	senāpatyaṃ tu saṃprāpya karṇo vaikartanas tadā<BR>
08,007.001c	tathoktaś ca svayaṃ rājñā snigdhaṃ bhrātṛsamaṃ vacaḥ<BR>
08,007.002a	yogam ājñāpya senāyā āditye 'bhyudite tadā<BR>
08,007.002b*0076_01	hitaś ca priyakāmaś ca mama putrasya nityaśaḥ<BR>
08,007.002c	akarot kiṃ mahāprājñas tan mamācakṣva saṃjaya<BR>
08,007.003	saṃjaya uvāca<BR>
08,007.003a	karṇasya matam ājñāya putras te bharatarṣabha<BR>
08,007.003c	yogam ājñāpayām āsa nāndītūryapuraḥsaram<BR>
08,007.004a	mahaty apararātre tu tava putrasya māriṣa<BR>
08,007.004c	yogo yogeti sahasā prādurāsīn mahāsvanaḥ<BR>
08,007.005a	nāgānāṃ kalpamānānāṃ rathānāṃ ca varūthinām<BR>
08,007.005c	saṃnahyatāṃ padātīnāṃ vājināṃ ca viśāṃ pate<BR>
08,007.006a	krośatāṃ cāpi yodhānāṃ tvaritānāṃ parasparam<BR>
08,007.006c	babhūva tumulaḥ śabdo divaspṛk sumahāṃs tadā<BR>
08,007.007a	tataḥ śvetapatākena bālārkākāravājinā<BR>
08,007.007c	hemapṛṣṭhena dhanuṣā hastikakṣyeṇa ketunā<BR>
08,007.008a	tūṇena śarapūrṇena sāṅgadena varūthinā<BR>
08,007.008c	śataghnīkiṅkiṇīśaktiśūlatomaradhāriṇā<BR>
08,007.009a	kārmukeṇopapannena vimalādityavarcasā<BR>
08,007.009c	rathenātipatākena sūtaputro vyadṛśyata<BR>
08,007.010a	dhamantaṃ vārijaṃ tāta hemajālavibhūṣitam<BR>
08,007.010c	vidhunvānaṃ mahac cāpaṃ kārtasvaravibhūṣitam<BR>
08,007.011a	dṛṣṭvā karṇaṃ maheṣvāsaṃ rathasthaṃ rathināṃ varam<BR>
08,007.011c	bhānumantam ivodyantaṃ tamo ghnantaṃ sahasraśaḥ<BR>
08,007.012a	na bhīṣmavyasanaṃ ke cin nāpi droṇasya māriṣa<BR>
08,007.012c	nānyeṣāṃ puruṣavyāghra menire tatra kauravāḥ<BR>
08,007.013a	tatas tu tvarayan yodhāñ śaṅkhaśabdena māriṣa<BR>
08,007.013c	karṇo niṣkāsayām āsa kauravāṇāṃ varūthinīm<BR>
08,007.014a	vyūhaṃ vyūhya maheṣvāso mākaraṃ śatrutāpanaḥ<BR>
08,007.014b*0077_01	makaravyūham āsthāya daṃśito ravinandanaḥ<BR>
08,007.014c	pratyudyayau tadā karṇaḥ pāṇḍavān vijigīṣayā<BR>
08,007.015a	makarasya tu tuṇḍe vai karṇo rājan vyavasthitaḥ<BR>
08,007.015c	netrābhyāṃ śakuniḥ śūra ulūkaś ca mahārathaḥ<BR>
08,007.016a	droṇaputras tu śirasi grīvāyāṃ sarvasodarāḥ<BR>
08,007.016c	madhye duryodhano rājā balena mahatā vṛtaḥ<BR>
08,007.017a	vāme pāde tu rājendra kṛtavarmā vyavasthitaḥ<BR>
08,007.017c	nārāyaṇabalair yukto gopālair yuddhadurmadaḥ<BR>
08,007.018a	pāde tu dakṣiṇe rājan gautamaḥ satyavikramaḥ<BR>
08,007.018c	trigartaiś ca maheṣvāsair dākṣiṇātyaiś ca saṃvṛtaḥ<BR>
08,007.019a	anupādas tu yo vāmas tatra śalyo vyavasthitaḥ<BR>
08,007.019c	mahatyā senayā sārdhaṃ madradeśasamutthayā<BR>
08,007.020a	dakṣiṇe tu mahārāja suṣeṇaḥ satyasaṃgaraḥ<BR>
08,007.020c	vṛto rathasahasraiś ca dantināṃ ca śatais tathā<BR>
08,007.021a	pucche āstāṃ mahāvīrau bhrātarau pārthivau tadā<BR>
08,007.021c	citrasenaś ca citraś ca mahatyā senayā vṛtau<BR>
08,007.022a	tataḥ prayāte rājendra karṇe naravarottame<BR>
08,007.022c	dhanaṃjayam abhiprekṣya dharmarājo 'bravīd idam<BR>
08,007.023a	paśya pārtha mahāsenāṃ dhārtarāṣṭrasya saṃyuge<BR>
08,007.023c	karṇena nirmitāṃ vīra guptāṃ vīrair mahārathaiḥ<BR>
08,007.024a	hatavīratamā hy eṣā dhārtarāṣṭrī mahācamūḥ<BR>
08,007.024c	phalguśeṣā mahābāho tṛṇais tulyā matā mama<BR>
08,007.025a	eko hy atra maheṣvāsaḥ sūtaputro vyavasthitaḥ<BR>
08,007.025c	sadevāsuragandharvaiḥ sakiṃnaramahoragaiḥ<BR>
08,007.025e	carācarais tribhir lokair yo 'jayyo rathināṃ varaḥ<BR>
08,007.026a	taṃ hatvādya mahābāho vijayas tava phalguna<BR>
08,007.026c	uddhṛtaś ca bhavec chalyo mama dvādaśavārṣikaḥ<BR>
08,007.026e	evaṃ jñātvā mahābāho vyūhaṃ vyūha yathecchasi<BR>
08,007.027a	bhrātus tad vacanaṃ śrutvā pāṇḍavaḥ śvetavāhanaḥ<BR>
08,007.027c	ardhacandreṇa vyūhena pratyavyūhata tāṃ camūm<BR>
08,007.028a	vāmapārśve 'bhavad rājan bhīmaseno vyavasthitaḥ<BR>
08,007.028c	dakṣiṇe ca maheṣvāso dhṛṣṭadyumno mahābalaḥ<BR>
08,007.029a	madhye vyūhasya sākṣāt tu pāṇḍavaḥ kṛṣṇasārathiḥ<BR>
08,007.029c	nakulaḥ sahadevaś ca dharmarājaś ca pṛṣṭhataḥ<BR>
08,007.030a	cakrarakṣau tu pāñcālyau yudhāmanyūttamaujasau<BR>
08,007.030c	nārjunaṃ jahatur yuddhe pālyamānau kirīṭinā<BR>
08,007.031a	śeṣā nṛpatayo vīrāḥ sthitā vyūhasya daṃśitāḥ<BR>
08,007.031c	yathābhāvaṃ yathotsāhaṃ yathāsattvaṃ ca bhārata<BR>
08,007.032a	evam etan mahāvyūhaṃ vyūhya bhārata pāṇḍavāḥ<BR>
08,007.032c	tāvakāś ca maheṣvāsā yuddhāyaiva mano dadhuḥ<BR>
08,007.033a	dṛṣṭvā vyūḍhāṃ tava camūṃ sūtaputreṇa saṃyuge<BR>
08,007.033c	nihatān pāṇḍavān mene tava putraḥ sahānvayaḥ<BR>
08,007.034a	tathaiva pāṇḍavīṃ senāṃ vyūḍhāṃ dṛṣṭvā yudhiṣṭhiraḥ<BR>
08,007.034c	dhārtarāṣṭrān hatān mene sakarṇān vai janādhipa<BR>
08,007.035a	tataḥ śaṅkhāś ca bheryaś ca paṇavānakagomukhāḥ<BR>
08,007.035c	sahasaivābhyahanyanta saśabdāś ca samantataḥ<BR>
08,007.036a	senayor ubhayo rājan prāvādyanta mahāsvanāḥ<BR>
08,007.036c	siṃhanādaś ca saṃjajñe śūrāṇāṃ jayagṛddhinām<BR>
08,007.037a	hayaheṣitaśabdāś ca vāraṇānāṃ ca bṛṃhitam<BR>
08,007.037c	rathanemisvanāś cogrāḥ saṃbabhūvur janādhipa<BR>
08,007.038a	na droṇavyasanaṃ kaś cij jānīte bharatarṣabha<BR>
08,007.038c	dṛṣṭvā karṇaṃ maheṣvāsaṃ mukhe vyūhasya daṃśitam<BR>
08,007.039a	ubhe sene mahāsattve prahṛṣṭanarakuñjare<BR>
08,007.039c	yoddhukāme sthite rājan hantum anyonyam añjasā<BR>
08,007.040a	tatra yattau susaṃrabdhau dṛṣṭvānyonyaṃ vyavasthitau<BR>
08,007.040c	anīkamadhye rājendra rejatuḥ karṇapāṇḍavau<BR>
08,007.041a	nṛtyamāne tu te sene sameyātāṃ parasparam<BR>
08,007.041c	tayoḥ pakṣaiḥ prapakṣaiś ca nirjagmur vai yuyutsavaḥ<BR>
08,007.042a	tataḥ pravavṛte yuddhaṃ naravāraṇavājinām<BR>
08,007.042c	rathināṃ ca mahārāja anyonyaṃ nighnatāṃ dṛḍham<BR>
08,008.001	saṃjaya uvāca<BR>
08,008.001a	te sene 'nyonyam āsādya prahṛṣṭāśvanaradvipe<BR>
08,008.001c	bṛhatyau saṃprajahrāte devāsuracamūpame<BR>
08,008.002a	tato gajā rathāś cāśvāḥ pattayaś ca mahāhave<BR>
08,008.002c	saṃprahāraṃ paraṃ cakrur dehapāpmapraṇāśanam<BR>
08,008.003a	pūrṇacandrārkapadmānāṃ kāntitviḍgandhataḥ samaiḥ<BR>
08,008.003c	uttamāṅgair nṛsiṃhānāṃ nṛsiṃhās tastarur mahīm<BR>
08,008.004a	ardhacandrais tathā bhallaiḥ kṣuraprair asipaṭṭiśaiḥ<BR>
08,008.004c	paraśvadhaiś cāpy akṛntann uttamāṅgāni yudhyatām<BR>
08,008.005a	vyāyatāyatabāhūnāṃ vyāyatāyatabāhubhiḥ<BR>
08,008.005c	vyāyatā bāhavaḥ petuś chinnamuṣṭyāyudhāṅgadāḥ<BR>
08,008.006a	taiḥ sphuradbhir mahī bhāti raktāṅgulitalais tadā<BR>
08,008.006c	garuḍaprahatair ugraiḥ pañcāsyair iva pannagaiḥ<BR>
08,008.007a	hayasyandananāgebhyaḥ petur vīrā dviṣaddhatāḥ<BR>
08,008.007c	vimānebhyo yathā kṣīṇe puṇye svargasadas tathā<BR>
08,008.008a	gadābhir anyair gurvībhiḥ parighair musalair api<BR>
08,008.008c	pothitāḥ śataśaḥ petur vīrā vīratarai raṇe<BR>
08,008.009a	rathā rathair vinihatā mattā mattair dvipair dvipāḥ<BR>
08,008.009c	sādinaḥ sādibhiś caiva tasmin paramasaṃkule<BR>
08,008.010a	rathā vararathair nāgair aśvārohāś ca pattibhiḥ<BR>
08,008.010c	aśvārohaiḥ padātāś ca nihatā yudhi śerate<BR>
08,008.011a	rathāśvapattayo nāgai rathair nāgāś ca pattayaḥ<BR>
08,008.011c	rathapattidvipāś cāśvair nṛbhiś cāśvarathadvipāḥ<BR>
08,008.012a	rathāśvebhanarāṇāṃ ca narāśvebharathaiḥ kṛtam<BR>
08,008.012b*0078_01	tathāśvanaranāgānām anyonyaṃ saṃkulaṃ babhau<BR>
08,008.012c	pāṇipādaiś ca śastraiś ca rathaiś ca kadanaṃ mahat<BR>
08,008.013a	tathā tasmin bale śūrair vadhyamāne hate 'pi ca<BR>
08,008.013c	asmān abhyāgaman pārthā vṛkodarapurogamāḥ<BR>
08,008.014a	dhṛṣṭadyumnaḥ śikhaṇḍī ca draupadeyāḥ prabhadrakāḥ<BR>
08,008.014c	sātyakiś cekitānaś ca draviḍaiḥ sainikaiḥ saha<BR>
08,008.015a	bhṛtā vittena mahatā pāṇḍyāś cauḍrāḥ sakeralāḥ<BR>
08,008.015c	vyūḍhoraskā dīrghabhujāḥ prāṃśavaḥ priyadarśanāḥ<BR>
08,008.016a	āpīḍino raktadantā mattamātaṅgavikramāḥ<BR>
08,008.016c	nānāvirāgavasanā gandhacūrṇāvacūrṇitāḥ<BR>
08,008.017a	baddhāsayaḥ pāśahastā vāraṇaprativāraṇāḥ<BR>
08,008.017c	samānamṛtyavo rājann anīkasthāḥ parasparam<BR>
08,008.018a	kalāpinaś cāpahastā dīrghakeśāḥ priyāhavāḥ<BR>
08,008.018c	pattayaḥ sātyaker andhrā ghorarūpaparākramāḥ<BR>
08,008.019a	athāpare punaḥ śūrāś cedipāñcālakekayāḥ<BR>
08,008.019c	karūṣāḥ kosalāḥ kāśyā māgadhāś cāpi dudruvuḥ<BR>
08,008.020a	teṣāṃ rathāś ca nāgāś ca pravarāś cāpi pattayaḥ<BR>
08,008.020c	nānāvidharavair hṛṣṭā nṛtyanti ca hasanti ca<BR>
08,008.021a	tasya sainyasya mahato mahāmātravarair vṛtaḥ<BR>
08,008.021c	madhyaṃ vṛkodaro 'bhyāgāt tvadīyaṃ nāgadhūrgataḥ<BR>
08,008.022a	sa nāgapravaro 'tyugro vidhivat kalpito babhau<BR>
08,008.022c	udayādryagryabhavanaṃ yathābhyuditabhāskaram<BR>
08,008.023a	tasyāyasaṃ varmavaraṃ vararatnavibhūṣitam<BR>
08,008.023c	tārodbhāsasya nabhasaḥ śāradasya samatviṣam<BR>
08,008.024a	sa tomaraprāsakaraś cārumauliḥ svalaṃkṛtaḥ<BR>
08,008.024c	caran madhyaṃdinārkābhas tejasā vyadahad ripūn<BR>
08,008.025a	taṃ dṛṣṭvā dviradaṃ dūrāt kṣemadhūrtir dvipasthitaḥ<BR>
08,008.025c	āhvayāno 'bhidudrāva pramanāḥ pramanastaram<BR>
08,008.026a	tayoḥ samabhavad yuddhaṃ dvipayor ugrarūpayoḥ<BR>
08,008.026c	yadṛcchayā drumavator mahāparvatayor iva<BR>
08,008.027a	saṃsaktanāgau tau vīrau tomarair itaretaram<BR>
08,008.027c	balavat sūryaraśmyābhair bhittvā bhittvā vinedatuḥ<BR>
08,008.028a	vyapasṛtya tu nāgābhyāṃ maṇḍalāni viceratuḥ<BR>
08,008.028c	pragṛhya caiva dhanuṣī jaghnatur vai parasparam<BR>
08,008.029a	kṣveḍitāsphoṭitaravair bāṇaśabdaiś ca sarvaśaḥ<BR>
08,008.029c	tau janān harṣayitvā ca siṃhanādān pracakratuḥ<BR>
08,008.030a	samudyatakarābhyāṃ tau dvipābhyāṃ kṛtināv ubhau<BR>
08,008.030c	vātoddhūtapatākābhyāṃ yuyudhāte mahābalau<BR>
08,008.031a	tāv anyonyasya dhanuṣī chittvānyonyaṃ vinedatuḥ<BR>
08,008.031c	śaktitomaravarṣeṇa prāvṛṇmeghāv ivāmbubhiḥ<BR>
08,008.032a	kṣemadhūrtis tadā bhīmaṃ tomareṇa stanāntare<BR>
08,008.032c	nirbibheda tu vegena ṣaḍbhiś cāpy aparair nadan<BR>
08,008.033a	sa bhīmasenaḥ śuśubhe tomarair aṅgamāśritaiḥ<BR>
08,008.033c	krodhadīptavapur meghaiḥ saptasaptir ivāṃśumān<BR>
08,008.034a	tato bhāskaravarṇābham añjogatimayasmayam<BR>
08,008.034c	sasarja tomaraṃ bhīmaḥ pratyamitrāya yatnavān<BR>
08,008.035a	tataḥ kulūtādhipatiś cāpam āyamya sāyakaiḥ<BR>
08,008.035c	daśabhis tomaraṃ chittvā śaktyā vivyādha pāṇḍavam<BR>
08,008.036a	atha kārmukam ādāya mahājaladanisvanam<BR>
08,008.036c	ripor abhyardayan nāgam unmadaḥ pāṇḍavaḥ śaraiḥ<BR>
08,008.037a	sa śaraughārdito nāgo bhīmasenena saṃyuge<BR>
08,008.037c	nigṛhyamāṇo nātiṣṭhad vātadhvasta ivāmbudaḥ<BR>
08,008.038a	tām abhyadhāvad dviradaṃ bhīmasenasya nāgarāṭ<BR>
08,008.038c	mahāvāteritaṃ meghaṃ vātoddhūta ivāmbudaḥ<BR>
08,008.039a	saṃnivartyātmano nāgaṃ kṣemadhūrtiḥ prayatnataḥ<BR>
08,008.039c	vivyādhābhidrutaṃ bāṇair bhīmasenaṃ sakuñjaram<BR>
08,008.040a	tataḥ sādhuvisṛṣṭena kṣureṇa puruṣarṣabhaḥ<BR>
08,008.040c	chittvā śarāsanaṃ śatror nāgam āmitram ārdayat<BR>
08,008.041a	tataḥ khajākayā bhīmaṃ kṣemadhūrtiḥ parābhinat<BR>
08,008.041c	jaghāna cāsya dviradaṃ nārācaiḥ sarvamarmasu<BR>
08,008.041d*0079_01	sa papāta mahānago bhīmasenasya bhārata<BR>
08,008.042a	purā nāgasya patanād avaplutya sthito mahīm<BR>
08,008.042c	bhīmaseno ripor nāgaṃ gadayā samapothayat<BR>
08,008.043a	tasmāt pramathitān nāgāt kṣemadhūrtim avadrutam<BR>
08,008.043b*0080_01	uddhṛtya khaḍgaṃ niśitam abhyadhāvat sa pāṇḍavam<BR>
08,008.043c	udyatāsim upāyāntaṃ gadayāhan vṛkodaraḥ<BR>
08,008.044a	sa papāta hataḥ sāsir vyasuḥ svam abhito dvipam<BR>
08,008.044c	vajraprarugṇam acalaṃ siṃho vajrahato yathā<BR>
08,008.045a	nihataṃ nṛpatiṃ dṛṣṭvā kulūtānāṃ yaśaskaram<BR>
08,008.045c	prādravad vyathitā senā tvadīyā bharatarṣabha<BR>
08,009.001	saṃjaya uvāca<BR>
08,009.001a	tataḥ karṇo maheṣvāsaḥ pāṇḍavānām anīkinīm<BR>
08,009.001c	jaghāna samare śūraḥ śaraiḥ saṃnataparvabhiḥ<BR>
08,009.002a	tathaiva pāṇḍavā rājaṃs tava putrasya vāhinīm<BR>
08,009.002c	karṇasya pramukhe kruddhā vinijaghnur mahārathāḥ<BR>
08,009.003a	karṇo rājan mahābāhur nyavadhīt pāṇḍavīṃ camūm<BR>
08,009.003c	nārācair arkaraśmyābhaiḥ karmāraparimārjitaiḥ<BR>
08,009.004a	tatra bhārata karṇena nārācais tāḍitā gajāḥ<BR>
08,009.004c	neduḥ seduś ca mamluś ca babhramuś ca diśo daśa<BR>
08,009.005a	vadhyamāne bale tasmin sūtaputreṇa māriṣa<BR>
08,009.005c	nakulo 'bhyadravat tūrṇaṃ sūtaputraṃ mahāraṇe<BR>
08,009.006a	bhīmasenas tathā drauṇiṃ kurvāṇaṃ karma duṣkaram<BR>
08,009.006c	vindānuvindau kaikeyau sātyakiḥ samavārayat<BR>
08,009.007a	śrutakarmāṇam āyāntaṃ citraseno mahīpatiḥ<BR>
08,009.007c	prativindhyaṃ tathā citraś citraketanakārmukaḥ<BR>
08,009.008a	duryodhanas tu rājānaṃ dharmaputraṃ yudhiṣṭhiram<BR>
08,009.008c	saṃśaptakagaṇān kruddho abhyadhāvad dhanaṃjayaḥ<BR>
08,009.009a	dhṛṣṭadyumnaḥ kṛpaṃ cātha tasmin vīravarakṣaye<BR>
08,009.009c	śikhaṇḍī kṛtavarmāṇaṃ samāsādayad acyutam<BR>
08,009.010a	śrutakīrtis tathā śalyaṃ mādrīputraḥ sutaṃ tava<BR>
08,009.010c	duḥśāsanaṃ mahārāja sahadevaḥ pratāpavān<BR>
08,009.011a	kekayau sātyakiṃ yuddhe śaravarṣeṇa bhāsvatā<BR>
08,009.011c	sātyakiḥ kekayau caiva chādayām āsa bhārata<BR>
08,009.012a	tāv enaṃ bhrātarau vīraṃ jaghnatur hṛdaye bhṛśam<BR>
08,009.012c	viṣāṇābhyāṃ yathā nāgau pratināgaṃ mahāhave<BR>
08,009.013a	śarasaṃbhinnavarmāṇau tāv ubhau bhrātarau raṇe<BR>
08,009.013c	sātyakiṃ satyakarmāṇaṃ rājan vivyadhatuḥ śaraiḥ<BR>
08,009.014a	tau sātyakir mahārāja prahasan sarvatodiśam<BR>
08,009.014c	chādayañ śaravarṣeṇa vārayām āsa bhārata<BR>
08,009.015a	vāryamāṇau tatas tau tu śaineyaśaravṛṣṭibhiḥ<BR>
08,009.015c	śaineyasya rathaṃ tūrṇaṃ chādayām āsatuḥ śaraiḥ<BR>
08,009.016a	tayos tu dhanuṣī citre chittvā śaurir mahāhave<BR>
08,009.016c	atha tau sāyakais tīkṣṇaiś chādayām āsa duḥsahaiḥ<BR>
08,009.017a	athānye dhanuṣī mṛṣṭe pragṛhya ca mahāśarān<BR>
08,009.017c	sātyakiṃ pūrayantau tau ceratur laghu suṣṭhu ca<BR>
08,009.018a	tābhyāṃ muktā mahābāṇāḥ kaṅkabarhiṇavāsasaḥ<BR>
08,009.018c	dyotayanto diśaḥ sarvāḥ saṃpetuḥ svarṇabhūṣaṇāḥ<BR>
08,009.019a	bāṇāndhakāram abhavat tayo rājan mahāhave<BR>
08,009.019c	anyonyasya dhanuś caiva cicchidus te mahārathāḥ<BR>
08,009.019d*0081_01	sātvatasya dhanus tatra ubhau cicchidatū raṇe<BR>
08,009.020a	tataḥ kruddho mahārāja sātvato yuddhadurmadaḥ<BR>
08,009.020c	dhanur anyat samādāya sajyaṃ kṛtvā ca saṃyuge<BR>
08,009.020d*0082_01	anumṛjya ca rājendra tad dhanur bhārasādhanam<BR>
08,009.020e	kṣurapreṇa sutīkṣṇena anuvindaśiro 'harat<BR>
08,009.021a	tacchiro nyapatad bhūmau kuṇḍalotpīḍitaṃ mahat<BR>
08,009.021c	śambarasya śiro yadvan nihatasya mahāraṇe<BR>
08,009.021e	śoṣayan kekayān sarvāñ jagāmāśu vasuṃdharām<BR>
08,009.022a	taṃ dṛṣṭvā nihataṃ śūraṃ bhrātā tasya mahārathaḥ<BR>
08,009.022c	sajyam anyad dhanuḥ kṛtvā śaineyaṃ pratyavārayat<BR>
08,009.023a	sa śaktyā sātyakiṃ viddhvā svarṇapuṅkhaiḥ śilāśitaiḥ<BR>
08,009.023c	nanāda balavan nādaṃ tiṣṭha tiṣṭheti cābravīt<BR>
08,009.024a	sa sātyakiṃ punaḥ kruddhaḥ kekayānāṃ mahārathaḥ<BR>
08,009.024c	śarair agniśikhākārair bāhvor urasi cārdayat<BR>
08,009.025a	sa śaraiḥ kṣatasarvāṅgaḥ sātvataḥ sattvakovidaḥ<BR>
08,009.025c	rarāja samare rājan sapatra iva kiṃśukaḥ<BR>
08,009.026a	sātyakiḥ samare viddhaḥ kekayena mahātmanā<BR>
08,009.026c	kekayaṃ pañcaviṃśatyā vivyādha prahasann iva<BR>
08,009.026d*0083_01	tāv anyonyasya samare dhanuś chittvā mahārathau<BR>
08,009.026d*0083_02	hatvā ca sārathī tūrṇaṃ hayāṃś ca rathināṃ varau<BR>
08,009.026d*0083_03	virathāv asiyuddhāya samājagmatur āhave<BR>
08,009.027a	śatacandracite gṛhya carmaṇī subhujau tu tau<BR>
08,009.027c	vyarocetāṃ mahāraṅge nistriṃśavaradhāriṇau<BR>
08,009.027e	yathā devāsure yuddhe jambhaśakrau mahābalau<BR>
08,009.028a	maṇḍalāni tatas tau ca vicarantau mahāraṇe<BR>
08,009.028c	anyonyam asibhis tūrṇaṃ samājaghnatur āhave<BR>
08,009.028d*0084_01	anyonyasya vadhe caiva cakratur yatnam uttamam<BR>
08,009.029a	kekayasya tataś carma dvidhā ciccheda sātvataḥ<BR>
08,009.029c	sātyakeś ca tathaivāsau carma ciccheda pārthivaḥ<BR>
08,009.030a	carma cchittvā tu kaikeyas tārāgaṇaśatair vṛtam<BR>
08,009.030c	cacāra maṇḍalāny eva gatapratyāgatāni ca<BR>
08,009.031a	taṃ carantaṃ mahāraṅge nistriṃśavaradhāriṇam<BR>
08,009.031c	apahastena ciccheda śaineyas tvarayānvitaḥ<BR>
08,009.032a	savarmā kekayo rājan dvidhā chinno mahāhave<BR>
08,009.032c	nipapāta maheṣvāso vajranunna ivācalaḥ<BR>
08,009.033a	taṃ nihatya raṇe śūraḥ śaineyo rathasattamaḥ<BR>
08,009.033c	yudhāmanyo rathaṃ tūrṇam āruroha paraṃtapaḥ<BR>
08,009.034a	tato 'nyaṃ ratham āsthāya vidhivat kalpitaṃ punaḥ<BR>
08,009.034c	kekayānāṃ mahat sainyaṃ vyadhamat sātyakiḥ śaraiḥ<BR>
08,009.035a	sā vadhyamānā samare kekayasya mahācamūḥ<BR>
08,009.035c	tam utsṛjya rathaṃ śatruṃ pradudrāva diśo daśa<BR>
08,010.001	saṃjaya uvāca<BR>
08,010.001a	śrutakarmā mahārāja citrasenaṃ mahīpatim<BR>
08,010.001c	ājaghne samare kruddhaḥ pañcāśadbhiḥ śilīmukhaiḥ<BR>
08,010.002a	abhisāras tu taṃ rājā navabhir niśitaiḥ śaraiḥ<BR>
08,010.002c	śrutakarmāṇam āhatya sūtaṃ vivyādha pañcabhiḥ<BR>
08,010.003a	śrutakarmā tataḥ kruddhaś citrasenaṃ camūmukhe<BR>
08,010.003c	nārācena sutīkṣṇena marmadeśe samardayat<BR>
08,010.003d*0085_01	so 'tividdho mahārāja nārācena mahātmanā<BR>
08,010.003d*0085_02	mūrchām abhiyayau vīraḥ kaśmalaṃ cāviveśa ha<BR>
08,010.004a	etasminn antare cainaṃ śrutakīrtir mahāyaśāḥ<BR>
08,010.004c	navatyā jagatīpālaṃ chādayām āsa patribhiḥ<BR>
08,010.005a	pratilabya tataḥ saṃjñāṃ citraseno mahārathaḥ<BR>
08,010.005c	dhanuś ciccheda bhallena taṃ ca vivyādha saptabhiḥ<BR>
08,010.006a	so 'nyat kārmukam ādāya vegaghnaṃ rukmabhūṣaṇam<BR>
08,010.006c	citrarūpataraṃ cakre citrasenaṃ śarormibhiḥ<BR>
08,010.007a	sa śaraiś citrito rājaṃś citramālyadharo yuvā<BR>
08,010.007c	yuveva samaśobhat sa goṣṭhīmadhye svalaṃkṛtaḥ<BR>
08,010.008a	śrutakarmāṇam atha vai nārācena stanāntare<BR>
08,010.008c	bibheda samare kruddhas tiṣṭha tiṣṭheti cābravīt<BR>
08,010.009a	śrutakarmāpi samare nārācena samarditaḥ<BR>
08,010.009c	susrāva rudhiraṃ bhūri gairikāmbha ivācalaḥ<BR>
08,010.010a	tataḥ sa rudhirāktāṅgo rudhireṇa kṛtacchaviḥ<BR>
08,010.010c	rarāja samare rājan sapuṣpa iva kiṃśukaḥ<BR>
08,010.011a	śrutakarmā tato rājañ śatrūṇāṃ samabhidrutaḥ<BR>
08,010.011c	śatrusaṃvaraṇaṃ kṛtvā dvidhā ciccheda kārmukam<BR>
08,010.012a	athainaṃ chinnadhanvānaṃ nārācānāṃ tribhiḥ śataiḥ<BR>
08,010.012c	vivyādha bharataśreṣṭha śrutakarmā mahāyaśāḥ<BR>
08,010.012d*0086_01	navatyā jagatīpālaṃ chādayan nataparvabhiḥ<BR>
08,010.013a	tato 'pareṇa bhallena bhṛśaṃ tīkṣṇena satvaraḥ<BR>
08,010.013c	jahāra saśirastrāṇaṃ śiras tasya mahātmanaḥ<BR>
08,010.014a	tacchiro nyapatad bhūmau sumahac citravarmaṇaḥ<BR>
08,010.014c	yadṛcchayā yathā candraś cyutaḥ svargān mahītale<BR>
08,010.015a	rājānaṃ nihataṃ dṛṣṭvā abhisāraṃ ca māriṣa<BR>
08,010.015c	abhyadravanta vegena citrasenasya sainikāḥ<BR>
08,010.016a	tataḥ kruddho maheṣvāsas tat sainyaṃ prādravac charaiḥ<BR>
08,010.016c	antakāle yathā kruddhaḥ sarvabhūtāni pretarāṭ<BR>
08,010.016d*0087_01	te vadhyamānāḥ samare tava pautreṇa dhanvinā<BR>
08,010.016d*0087_02	vyadravanta diśas tūrṇaṃ dāvadagdhā iva dvipāḥ<BR>
08,010.016d*0087_03	tāṃs tu vidravato dṛṣṭvā nirutsāhān dviṣajjaye<BR>
08,010.016e	drāvayann iṣubhis tūrṇaṃ śrutakarmā vyarocata<BR>
08,010.017a	prativindhyas tataś citraṃ bhittvā pañcabhir āśugaiḥ<BR>
08,010.017c	sārathiṃ tribhir ānarcchad dhvajam ekeṣuṇā tataḥ<BR>
08,010.018a	taṃ citro navabhir bhallair bāhvor urasi cārdayat<BR>
08,010.018c	svarṇapuṅkhaiḥ śilādhautaiḥ kaṅkabarhiṇavājitaiḥ<BR>
08,010.019a	prativindhyo dhanus tasya chittvā bhārata sāyakaiḥ<BR>
08,010.019c	pañcabhir niśitair bāṇair athainaṃ saṃprajaghnivān<BR>
08,010.020a	tataḥ śaktiṃ mahārāja hemadaṇḍāṃ durāsadām<BR>
08,010.020c	prāhiṇot tava putrāya ghorām agniśikhām iva<BR>
08,010.021a	tām āpatantīṃ sahasā śaktim ulkām ivāmbarāt<BR>
08,010.021c	dvidhā ciccheda samare prativindhyo hasann iva<BR>
08,010.022a	sā papāta tadā chinnā prativindhyaśaraiḥ śitaiḥ<BR>
08,010.022c	yugānte sarvabhūtāni trāsayantī yathāśaniḥ<BR>
08,010.023a	śaktiṃ tāṃ prahatāṃ dṛṣṭvā citro gṛhya mahāgadām<BR>
08,010.023c	prativindhyāya cikṣepa rukmajālavibhūṣitām<BR>
08,010.024a	sā jaghāna hayāṃs tasya sārathiṃ ca mahāraṇe<BR>
08,010.024c	rathaṃ pramṛdya vegena dharaṇīm anvapadyata<BR>
08,010.025a	etasminn eva kāle tu rathād āplutya bhārata<BR>
08,010.025c	śaktiṃ cikṣepa citrāya svarṇaghaṇṭām alaṃkṛtām<BR>
08,010.026a	tām āpatantīṃ jagrāha citro rājan mahāmanāḥ<BR>
08,010.026c	tatas tām eva cikṣepa prativindhyāya bhārata<BR>
08,010.027a	samāsādya raṇe śūraṃ prativindhyaṃ mahāprabhā<BR>
08,010.027c	nirbhidya dakṣiṇaṃ bāhuṃ nipapāta mahītale<BR>
08,010.027e	patitābhāsayac caiva taṃ deśam aśanir yathā<BR>
08,010.028a	prativindhyas tato rājaṃs tomaraṃ hemabhūṣitam<BR>
08,010.028c	preṣayām āsa saṃkruddhaś citrasya vadhakāmyayā<BR>
08,010.029a	sa tasya devāvaraṇaṃ bhittvā hṛdayam eva ca<BR>
08,010.029c	jagāma dharaṇīṃ tūrṇaṃ mahoraga ivāśayam<BR>
08,010.030a	sa papāta tadā rājaṃs tomareṇa samāhataḥ<BR>
08,010.030c	prasārya vipulau bāhū pīnau parighasaṃnibhau<BR>
08,010.031a	citraṃ saṃprekṣya nihataṃ tāvakā raṇaśobhinaḥ<BR>
08,010.031c	abhyadravanta vegena prativindhyaṃ samantataḥ<BR>
08,010.032a	sṛjanto vividhān bāṇāñ śataghnīś ca sakiṅkiṇīḥ<BR>
08,010.032c	ta enaṃ chādayām āsuḥ sūryam abhragaṇā iva<BR>
08,010.033a	tān apāsya mahābāhuḥ śarajālena saṃyuge<BR>
08,010.033c	vyadrāvayat tava camūṃ vajrahasta ivāsurīm<BR>
08,010.034a	te vadhyamānāḥ samare tāvakāḥ pāṇḍavair nṛpa<BR>
08,010.034c	viprakīryanta sahasā vātanunnā ghanā iva<BR>
08,010.035a	vipradrute bale tasmin vadhyamāne samantataḥ<BR>
08,010.035c	drauṇir eko 'bhyayāt tūrṇaṃ bhīmasenaṃ mahābalam<BR>
08,010.036a	tataḥ samāgamo ghoro babhūva sahasā tayoḥ<BR>
08,010.036c	yathā devāsure yuddhe vṛtravāsavayor abhūt<BR>
08,011.001	saṃjaya uvāca<BR>
08,011.001a	bhīmasenaṃ tato drauṇī rājan vivyādha patriṇā<BR>
08,011.001c	tvarayā parayā yukto darśayann astralāghavam<BR>
08,011.002a	athainaṃ punar ājaghne navatyā niśitaiḥ śaraiḥ<BR>
08,011.002c	sarvamarmāṇi saṃprekṣya marmajño laghuhastavat<BR>
08,011.003a	bhīmasenaḥ samākīrṇo drauṇinā niśitaiḥ śaraiḥ<BR>
08,011.003c	rarāja samare rājan raśmivān iva bhāskaraḥ<BR>
08,011.004a	tataḥ śarasahasreṇa suprayuktena pāṇḍavaḥ<BR>
08,011.004c	droṇaputram avacchādya siṃhanādam amuñcata<BR>
08,011.005a	śaraiḥ śarāṃs tato drauṇiḥ saṃvārya yudhi pāṇḍavam<BR>
08,011.005c	lalāṭe 'bhyahanad rājan nārācena smayann iva<BR>
08,011.006a	lalāṭasthaṃ tato bāṇaṃ dhārayām āsa pāṇḍavaḥ<BR>
08,011.006c	yathā śṛṅgaṃ vane dṛptaḥ khaḍgo dhārayate nṛpa<BR>
08,011.007a	tato drauṇiṃ raṇe bhīmo yatamānaṃ parākramī<BR>
08,011.007c	tribhir vivyādha nārācair lalāṭe vismayann iva<BR>
08,011.008a	lalāṭasthais tato bāṇair brāhmaṇaḥ sa vyarocata<BR>
08,011.008c	prāvṛṣīva yathā siktas triśṛṅgaḥ parvatottamaḥ<BR>
08,011.009a	tataḥ śaraśatair drauṇim ardayām āsa pāṇḍavaḥ<BR>
08,011.009c	na cainaṃ kampayām āsa mātariśveva parvatam<BR>
08,011.010a	tathaiva pāṇḍavaṃ yuddhe drauṇiḥ śaraśataiḥ śitaiḥ<BR>
08,011.010c	nākampayata saṃhṛṣṭo vāryogha iva parvatam<BR>
08,011.011a	tāv anyonyaṃ śarair ghoraiś chādayānau mahārathau<BR>
08,011.011c	rathacaryāgatau śūrau śuśubhāte raṇotkaṭau<BR>
08,011.012a	ādityāv iva saṃdīptau lokakṣayakarāv ubhau<BR>
08,011.012c	svaraśmibhir ivānyonyaṃ tāpayantau śarottamaiḥ<BR>
08,011.013a	kṛtapratikṛte yatnaṃ kurvāṇau ca mahāraṇe<BR>
08,011.013c	kṛtapratikṛte yatnaṃ cakrāte tāv abhītavat<BR>
08,011.014a	vyāghrāv iva ca saṃgrāme ceratus tau mahārathau<BR>
08,011.014c	śaradaṃṣṭrau durādharṣau cāpavyāttau bhayānakau<BR>
08,011.015a	abhūtāṃ tāv adṛśyau ca śarajālaiḥ samantataḥ<BR>
08,011.015c	meghajālair iva cchannau gagane candrabhāskarau<BR>
08,011.016a	prakāśau ca muhūrtena tatraivāstām ariṃdamau<BR>
08,011.016c	vimuktau meghajālena śaśisūryau yathā divi<BR>
08,011.016d*0088_01	atha tatraiva saṃgrāme vartamāne sudāruṇe<BR>
08,011.017a	apasavyaṃ tataś cakre drauṇis tatra vṛkodaram<BR>
08,011.017c	kirañ śaraśatair ugrair dhārābhir iva parvatam<BR>
08,011.018a	na tu tan mamṛṣe bhīmaḥ śatror vijayalakṣaṇam<BR>
08,011.018c	praticakre ca taṃ rājan pāṇḍavo 'py apasavyataḥ<BR>
08,011.019a	maṇḍalānāṃ vibhāgeṣu gatapratyāgateṣu ca<BR>
08,011.019c	babhūva tumulaṃ yuddhaṃ tayos tatra mahāmṛdhe<BR>
08,011.020a	caritvā vividhān mārgān maṇḍalaṃ sthānam eva ca<BR>
08,011.020c	śaraiḥ pūrṇāyatotsṛṣṭair anyonyam abhijaghnatuḥ<BR>
08,011.021a	anyonyasya vadhe yatnaṃ cakratus tau mahārathau<BR>
08,011.021c	īṣatur virathaṃ caiva kartum anyonyam āhave<BR>
08,011.022a	tato drauṇir mahāstrāṇi prāduścakre mahārathaḥ<BR>
08,011.022c	tāny astrair eva samare pratijaghne 'sya pāṇḍavaḥ<BR>
08,011.023a	tato ghoraṃ mahārāja astrayuddham avartata<BR>
08,011.023c	grahayuddhaṃ yathā ghoraṃ prajāsaṃharaṇe abhūt<BR>
08,011.024a	te bāṇāḥ samasajjanta kṣiptās tābhyāṃ tu bhārata<BR>
08,011.024c	dyotayanto diśaḥ sarvās tac ca sainyaṃ samantataḥ<BR>
08,011.025a	bāṇasaṃghāvṛtaṃ ghoram ākāśaṃ samapadyata<BR>
08,011.025c	uklāpātakṛtaṃ yadvat prajānāṃ saṃkṣaye nṛpa<BR>
08,011.026a	bāṇābhighātāt saṃjajñe tatra bhārata pāvakaḥ<BR>
08,011.026c	savisphuliṅgo dīptārciḥ so 'dahad vāhinīdvayam<BR>
08,011.027a	tatra siddhā mahārāja saṃpatanto 'bruvan vacaḥ<BR>
08,011.027c	ati yuddhāni sarvāṇi yuddham etat tato 'dhikam<BR>
08,011.028a	sarvayuddhāni caitasya kalāṃ nārhanti ṣoḍaśīm<BR>
08,011.028c	naitādṛśaṃ punar yuddhaṃ na bhūtaṃ na bhaviṣyati<BR>
08,011.029a	aho jñānena saṃyuktāv ubhau cograparākramau<BR>
08,011.029b*0089_01	aho śauryeṇa saṃpannāv ubhau brāhmaṇapāṇḍavau<BR>
08,011.029c	aho bhīme balaṃ bhīmam etayoś ca kṛtāstratā<BR>
08,011.030a	aho vīryasya sāratvam aho sauṣṭhavam etayoḥ<BR>
08,011.030c	sthitāv etau hi samare kālāntakayamopamau<BR>
08,011.031a	rudrau dvāv iva saṃbhūtau yathā dvāv iva bhāskarau<BR>
08,011.031c	yamau vā puruṣavyāghrau ghorarūpāv imau raṇe<BR>
08,011.032a	śrūyante sma tadā vācaḥ siddhānāṃ vai muhur muhuḥ<BR>
08,011.032c	siṃhanādaś ca saṃjajñe sametānāṃ divaukasām<BR>
08,011.032e	adbhutaṃ cāpy acintyaṃ ca dṛṣṭvā karma tayor mṛdhe<BR>
08,011.032f*0090_01	siddhacāraṇasaṃghānāṃ vismayaḥ samapadyata<BR>
08,011.032f*0090_02	praśaṃsanti tadā devāḥ siddhāś ca paramarṣayaḥ<BR>
08,011.032f*0090_03	sādhu drauṇe mahābāho sādhu bhīmeti cābruvan<BR>
08,011.033a	tau śūrau samare rājan parasparakṛtāgasau<BR>
08,011.033c	parasparam udaikṣetāṃ krodhād udvṛtya cakṣuṣī<BR>
08,011.034a	krodharaktekṣaṇau tau tu krodhāt prasphuritādharau<BR>
08,011.034c	krodhāt saṃdaṣṭadaśanau saṃdaṣṭadaśanacchadau<BR>
08,011.035a	anyonyaṃ chādayantau sma śaravṛṣṭyā mahārathau<BR>
08,011.035c	śarāmbudhārau samare śastravidyutprakāśinau<BR>
08,011.036a	tāv anyonyaṃ dhvajau viddhvā sārathī ca mahārathau<BR>
08,011.036c	anyonyasya hayān viddhvā bibhidāte parasparam<BR>
08,011.037a	tataḥ kruddhau mahārāja bāṇau gṛhya mahāhave<BR>
08,011.037c	ubhau cikṣipatus tūrṇam anyonyasya vadhaiṣiṇau<BR>
08,011.038a	tau sāyakau mahārāja dyotamānau camūmukhe<BR>
08,011.038c	ājaghnāte samāsādya vajravegau durāsadau<BR>
08,011.039a	tau parasparavegāc ca śarābhyāṃ ca bhṛśāhatau<BR>
08,011.039c	nipetatur mahāvīrau svarathopasthayos tadā<BR>
08,011.040a	tatas tu sārathir jñātvā droṇaputram acetanam<BR>
08,011.040c	apovāha raṇād rājan sarvakṣatrasya paśyataḥ<BR>
08,011.041a	tathaiva pāṇḍavaṃ rājan vihvalantaṃ muhur muhuḥ<BR>
08,011.041c	apovāha rathenājau sārathiḥ śatrutāpanam<BR>
08,011.041d@001_0000	saṃjaya uvāca<BR>
08,011.041d@001_0001	śrutakīrtim athāyāntaṃ kirantaṃ niśitāñ śarān<BR>
08,011.041d@001_0002	madrarājo mahārāja vārayām āsa hṛṣṭavat<BR>
08,011.041d@001_0003	madrarājaṃ samāsādya śrutakīrtir mahārathaḥ<BR>
08,011.041d@001_0004	vivyādha bhallais triṃśatyā kārtasvaravibhūṣitaiḥ<BR>
08,011.041d@001_0005	prativivyādha taṃ śalyas tribhis tūrṇam ajihmagaiḥ<BR>
08,011.041d@001_0006	sārathiṃ cāsya bhallena bhṛśaṃ vivyādha bhārata<BR>
08,011.041d@001_0007	sa śalyaṃ śaravarṣeṇa chādayām āsa saṃyuge<BR>
08,011.041d@001_0008	mumoca niśitān bāṇān madrarājarathaṃ prati<BR>
08,011.041d@001_0009	tataḥ śalyo mahārāja śrutakīrtibhujacyutān<BR>
08,011.041d@001_0010	ciccheda samare bāṇān bāṇaiḥ saṃnataparvabhiḥ<BR>
08,011.041d@001_0011	śrutakīrtis tataḥ śalyaṃ bhittvā navabhir āyasaiḥ<BR>
08,011.041d@001_0012	sārathiṃ tribhir ānarchat punaḥ śalyaṃ ca pañcabhiḥ<BR>
08,011.041d@001_0013	tasya śalyo dhanuś chittvā hastāvāpaṃ nikṛtya ca<BR>
08,011.041d@001_0014	vivyādha samare tūrṇaṃ saptabhis taṃ śarottamaiḥ<BR>
08,011.041d@001_0015	athānyad dhanur ādāya śrutakīrtir mahārathaḥ<BR>
08,011.041d@001_0016	madreśvaraṃ catuḥṣaṣṭyā bāhvor urasi cārpayat<BR>
08,011.041d@001_0017	tatas tu samare rājaṃs tena viddhaḥ śilīmukhaiḥ<BR>
08,011.041d@001_0018	prativivyādha taṃ cāpi navatyā niśitaiḥ śaraiḥ<BR>
08,011.041d@001_0019	tasya madreśvaraś cāpaṃ punaś ciccheda māriṣa<BR>
08,011.041d@001_0020	saṃchinnadhanvā samare gadāṃ cikṣepa satvaraḥ<BR>
08,011.041d@001_0021	paṭṭair jāmbūnadair baddhāṃ rūpyapaṭṭaiś ca bhārata<BR>
08,011.041d@001_0022	bhrājamānāṃ yathā nārīṃ divyavastravibhūṣitām<BR>
08,011.041d@001_0023	tām āpatantīṃ sahasā dīpyamānāśaniprabhām<BR>
08,011.041d@001_0024	śarair anekasāhasrair vyaṣṭambhayata madrarāṭ<BR>
08,011.041d@001_0025	viṣṭabhya ca gadāṃ vīraḥ pātayitvā ca bhūtale<BR>
08,011.041d@001_0026	śrutakīrtim athāyatto rājan vivyādha pañcabhiḥ<BR>
08,011.041d@001_0027	tasya śaktiṃ raṇe bhūyaś cikṣepa bhujagopamām<BR>
08,011.041d@001_0028	tāṃ dvidhā cācchinac chalyo medinyāṃ sā tv aśīryata<BR>
08,011.041d@001_0029	tasya śalyaḥ kṣurapreṇa yantuḥ kāyāc chiro 'harat<BR>
08,011.041d@001_0030	bālahastād yathā śyena āmiṣaṃ vai narottama<BR>
08,011.041d@001_0031	sa papāta rathopasthāt sārathis tasya bhārata<BR>
08,011.041d@001_0032	tatas te prādravan saṃkhye hayās tasya mahātmanaḥ<BR>
08,011.041d@001_0033	palāyamānais tair aśvaiḥ so 'panīto raṇājirāt<BR>
08,011.041d@001_0034	śrutakīrtir mahārāja paśyatāṃ sarvayodhinām<BR>
08,011.041d@001_0035	tato madreśvaro rājā pāṇḍavānām anīkinīm<BR>
08,011.041d@001_0036	vyagāhata mudā yukto nalinīṃ dvirado yathā<BR>
08,011.041d@001_0037	lolayām āsa sa balaṃ siṃhaḥ paśugaṇān iva<BR>
08,011.041d@001_0038	śalyas tatra mahāraṅge pāṇḍavānāṃ mahātmanām<BR>
08,011.041d@001_0039	nihatya pāṇḍupāñcālān pṛtanāsu vyavasthitaḥ<BR>
08,011.041d@001_0040	aśobhata raṇe śalyo vidhūmo 'gnir iva jvalan<BR>
08,011.041d@001_0041	senākakṣaṃ mahad dagdhvā kakṣam agnir ivotthitaḥ<BR>
08,011.041d@001_0042	sthito rarāja samare puraṃ dagdhveva śaṃkaraḥ<BR>
08,012.001	dhṛtarāṣṭra uvāca<BR>
08,012.001a	yathā saṃśaptakaiḥ sārdham arjunasyābhavad raṇaḥ<BR>
08,012.001b*0091_01	sūtaputrasya pāñcālaiḥ kathaṃ yuddhaṃ pravartitam<BR>
08,012.001b*0092_01	aśvatthāmnas tu yad yuddham arjunasya ca saṃjaya<BR>
08,012.001c	anyeṣāṃ ca madīyānāṃ pāṇḍavais tad bravīhi me<BR>
08,012.002	saṃjaya uvāca<BR>
08,012.002a	śṛṇu rājan yathāvṛttaṃ saṃgrāmaṃ bruvato mama<BR>
08,012.002c	vīrāṇāṃ śatrubhiḥ sārdhaṃ dehapāpmapraṇāśanam<BR>
08,012.003a	pārthaḥ saṃśaptakagaṇaṃ praviśyārṇavasaṃnibham<BR>
08,012.003c	vyakṣobhayad amitraghno mahāvāta ivārṇavam<BR>
08,012.004a	śirāṃsy unmathya vīrāṇāṃ śitair bhallair dhanaṃjayaḥ<BR>
08,012.004c	pūrṇacandrābhavaktrāṇi svakṣibhrūdaśanāni ca<BR>
08,012.004e	saṃtastāra kṣitiṃ kṣipraṃ vinālair nalinair iva<BR>
08,012.005a	suvṛttān āyatān puṣṭāṃś candanāgurubhūṣitān<BR>
08,012.005c	sāyudhān satanutrāṇān pañcāsyoragasaṃnibhān<BR>
08,012.005e	bāhūn kṣurair amitrāṇāṃ vicakartārjuno raṇe<BR>
08,012.006a	dhuryān dhuryatarān sūtān dhvajāṃś cāpāni sāyakān<BR>
08,012.006c	pāṇīn aratnīn asakṛd bhallaiś ciccheda pāṇḍavaḥ<BR>
08,012.007a	dvipān hayān rathāṃś caiva sārohān arjuno raṇe<BR>
08,012.007c	śarair anekasāhasrai rājan ninye yamakṣayam<BR>
08,012.008a	taṃ pravīraṃ pratīyātā nardamānā ivarṣabhāḥ<BR>
08,012.008c	vāśitārtham abhikruddhā huṃkṛtvā cābhidudruvuḥ<BR>
08,012.008e	nighnantam abhijaghnus te śaraiḥ śṛṅgair ivarṣabhāḥ<BR>
08,012.009a	tasya teṣāṃ ca tad yuddham abhaval lomaharṣaṇam<BR>
08,012.009c	trailokyavijaye yādṛg daityānāṃ saha vajriṇā<BR>
08,012.010a	astrair astrāṇi saṃvārya dviṣatāṃ sarvato 'rjunaḥ<BR>
08,012.010c	iṣubhir bahubhis tūrṇaṃ viddhvā prāṇān rarāsa saḥ<BR>
08,012.011a	chinnatriveṇucakrākṣān hatayodhāśvasārathīn<BR>
08,012.011c	vidhvastāyudhatūṇīrān samunmathitaketanān<BR>
08,012.012a	saṃchinnayoktraraśmīkān vitriveṇūn vikūbarān<BR>
08,012.012c	vidhvastabandhurayugān viśastāyudhamaṇḍalān<BR>
08,012.012e	rathān viśakalīkurvan mahābhrāṇīva mārutaḥ<BR>
08,012.013a	vismāpayan prekṣaṇīyaṃ dviṣātāṃ bhayavardhanam<BR>
08,012.013c	mahārathasahasrasya samaṃ karmārjuno 'karot<BR>
08,012.014a	siddhadevarṣisaṃghāś ca cāraṇāś caiva tuṣṭuvuḥ<BR>
08,012.014c	devadundubhayo neduḥ puṣpavarṣāṇi cāpatan<BR>
08,012.014e	keśavārjunayor mūrdhni prāha vāk cāśarīriṇī<BR>
08,012.015a	candrārkānilavahnīnāṃ kāntidīptibaladyutīḥ<BR>
08,012.015c	yau sadā bibhratur vīrau tāv imau keśavārjunau<BR>
08,012.016a	brahmeśānāv ivājayyau vīrāv ekarathe sthitau<BR>
08,012.016c	sarvabhūtavarau vīrau naranārāyaṇāv ubhau<BR>
08,012.017a	ity etan mahad āścaryaṃ dṛṣṭvā śrutvā ca bhārata<BR>
08,012.017c	aśvatthāmā susaṃyattaḥ kṛṣṇāv abhyadravad raṇe<BR>
08,012.018a	atha pāṇḍavam asyantaṃ yamakālāntakāñ śarān<BR>
08,012.018c	seṣuṇā pāṇināhūya hasan drauṇir athābravīt<BR>
08,012.019a	yadi māṃ manyase vīra prāptam arham ivātithim<BR>
08,012.019c	tataḥ sarvātmanādya tvaṃ yuddhātithyaṃ prayaccha me<BR>
08,012.020a	evam ācāryaputreṇa samāhūto yuyutsayā<BR>
08,012.020c	bahu mene 'rjuno ''tmānam idaṃ cāha janārdanam<BR>
08,012.021a	saṃśaptakāś ca me vadhyā drauṇir āhvayate ca mām<BR>
08,012.021c	yad atrānantaraṃ prāptaṃ praśādhi tvaṃ mahābhuja<BR>
08,012.021d*0093_01	ātithyakarmābhyutthāya dīyatāṃ yadi manyase<BR>
08,012.022a	evam ukto 'vahat pārthaṃ kṛṣṇo droṇātmajāntikam<BR>
08,012.022c	jaitreṇa vidhināhūtaṃ vāyur indram ivādhvare<BR>
08,012.023a	tam āmantryaikamanasā keśavo drauṇim abravīt<BR>
08,012.023c	aśvatthāman sthiro bhūtvā praharāśu sahasva ca<BR>
08,012.024a	nirveṣṭuṃ bhartṛpiṇḍaṃ hi kālo 'yam upajīvinām<BR>
08,012.024c	sūkṣmo vivādo viprāṇāṃ sthūlau kṣātrau jayājayau<BR>
08,012.025a	yāṃ na saṃkṣamase mohād divyāṃ pārthasya satkriyām<BR>
08,012.025c	tām āptum icchan yudhyasva sthiro bhūtvādya pāṇḍavam<BR>
08,012.026a	ity ukto vāsudevena tathety uktvā dvijottamaḥ<BR>
08,012.026c	vivyādha keśavaṃ ṣaṣṭyā nārācair arjunaṃ tribhiḥ<BR>
08,012.027a	tasyārjunaḥ susaṃkruddhas tribhir bhallaiḥ śarāsanam<BR>
08,012.027c	cicchedāthānyad ādatta drauṇir ghorataraṃ dhanuḥ<BR>
08,012.028a	sajyaṃ kṛtvā nimeṣāt tad vivyādhārjunakeśavau<BR>
08,012.028c	tribhiḥ śarair vāsudevaṃ sahasreṇa ca pāṇḍavam<BR>
08,012.029a	tataḥ śarasahasrāṇi prayutāny arbudāni ca<BR>
08,012.029c	sasṛje drauṇir āyastaḥ saṃstabhya ca raṇe 'rjunam<BR>
08,012.030a	iṣudher dhanuṣo jyāyā aṅgulībhyaś ca māriṣa<BR>
08,012.030c	bāhvoḥ karābhyām uraso vadanaghrāṇanetrataḥ<BR>
08,012.031a	karṇābhyāṃ śiraso 'ṅgebhyo lomavartmabhya eva ca<BR>
08,012.031c	rathadhvajebhyaś ca śarā niṣpetur brahmavādinaḥ<BR>
08,012.032a	śarajālena mahatā viddhvā keśavapāṇḍavau<BR>
08,012.032c	nanāda mudito drauṇir mahāmeghaughanisvanaḥ<BR>
08,012.033a	tasya nānadataḥ śrutvā pāṇḍavo 'cyutam abravīt<BR>
08,012.033c	paśya mādhava daurātmyaṃ droṇaputrasya māṃ prati<BR>
08,012.034a	vadhaprāptau manyate nau praveśya śaraveśmani<BR>
08,012.034c	eṣo 'sya hanmi saṃkalpaṃ śikṣayā ca balena ca<BR>
08,012.034d*0094_01	evam uktvāsya ciccheda bhallaiḥ saṃnataparvabhiḥ<BR>
08,012.034d*0094_02	dhanuś citraṃ patākāṃ ca rathaṃ śaktiṃ gadāṃ śubhām<BR>
08,012.035a	aśvatthāmnaḥ śarān astāṃś chittvaikaikaṃ tridhā tridhā<BR>
08,012.035c	vyadhamad bharataśreṣṭho nīhāram iva mārutaḥ<BR>
08,012.036a	tataḥ saṃśaptakān bhūyaḥ sāśvasūtarathadvipān<BR>
08,012.036c	dhvajapattigaṇān ugrair bāṇair vivyādha pāṇḍavaḥ<BR>
08,012.037a	ye ye dadṛśire tatra yad yad rūpaṃ yathā yathā<BR>
08,012.037c	te te tat tac charair vyāptaṃ menire ''tmānam eva ca<BR>
08,012.038a	te gāṇḍīvapraṇuditā nānārūpāḥ patatriṇaḥ<BR>
08,012.038c	krośe sāgre sthitān ghnanti dvipāṃś ca puruṣān raṇe<BR>
08,012.039a	bhallaiś chinnāḥ karāḥ petuḥ kariṇāṃ madakarṣiṇām<BR>
08,012.039c	chinnā yathā paraśubhiḥ pravṛddhāḥ śaradi drumāḥ<BR>
08,012.040a	paścāt tu śailavat petus te gajāḥ saha sādibhiḥ<BR>
08,012.040c	vajrivajrapramathitā yathaivādricayās tathā<BR>
08,012.041a	gandharvanagarākārān vidhivat kalpitān rathān<BR>
08,012.041c	vinītajavanāny uktān āsthitān yuddhadurmadān<BR>
08,012.042a	śarair viśakalīkurvann amitrān abhyavīvṛṣat<BR>
08,012.042b*0095_01	te śarāḥ sūryasaṃkāśāḥ patantaḥ sarvatodiśam<BR>
08,012.042c	alaṃkṛtān aśvasādīn pattīṃś cāhan dhanaṃjayaḥ<BR>
08,012.043a	dhanaṃjayayugāntārkaḥ saṃśaptakamahārṇavam<BR>
08,012.043c	vyaśoṣayata duḥśoṣaṃ tīvraiḥ śaragabhastibhiḥ<BR>
08,012.044a	punar drauṇimahāśailaṃ nārācaiḥ sūryasaṃnibhaiḥ<BR>
08,012.044c	nirbibheda mahāvegais tvaran vajrīva parvatam<BR>
08,012.045a	tam ācāryasutaḥ kruddhaḥ sāśvayantāram āśugaiḥ<BR>
08,012.045c	yuyutsur nāśakad yoddhuṃ pārthas tān antarācchinat<BR>
08,012.046a	tataḥ paramasaṃkruddhaḥ kāṇḍakośān avāsṛjat<BR>
08,012.046c	aśvatthāmābhirūpāya gṛhān atithaye yathā<BR>
08,012.047a	atha saṃśaptakāṃs tyaktvā pāṇḍavo drauṇim abhyayāt<BR>
08,012.047c	apāṅkteyam iva tyaktvā dātā pāṅkteyam arthinam<BR>
08,012.047d*0096_01	sthitāḥ saṃśaptakā rājan dṛṣṭvā yuddhaṃ mahātmanoḥ<BR>
08,012.048a	tataḥ samabhavad yuddhaṃ śukrāṅgirasavarcasoḥ<BR>
08,012.048c	nakṣatram abhito vyomni śukrāṅgirasayor iva<BR>
08,012.049a	saṃtāpayantāv anyonyaṃ dīptaiḥ śaragabhastibhiḥ<BR>
08,012.049c	lokatrāsakarāv āstāṃ vimārgasthau grahāv iva<BR>
08,012.050a	tato 'vidhyad bhruvor madhye nārācenārjuno bhṛśam<BR>
08,012.050c	sa tena vibabhau drauṇir ūrdhvaraśmir yathā raviḥ<BR>
08,012.051a	atha kṛṣṇau śaraśatair aśvatthāmnārditau bhṛśam<BR>
08,012.051c	saraśmijālanikarau yugāntārkāv ivāsatuḥ<BR>
08,012.052a	tato 'rjunaḥ sarvatodhāram astram; avāsṛjad vāsudevābhiguptaḥ<BR>
08,012.052c	drauṇāyaniṃ cābhyahanat pṛṣatkair; vajrāgnivaivasvatadaṇḍakalpaiḥ<BR>
08,012.053a	sa keśavaṃ cārjunaṃ cātitejā; vivyādha marmasv atiraudrakarmā<BR>
08,012.053c	bāṇaiḥ sumuktair atitīvravegair; yair āhato mṛtyur api vyatheta<BR>
08,012.054a	drauṇer iṣūn arjunaḥ saṃnivārya; vyāyacchatas tad dviguṇaiḥ supuṅkhaiḥ<BR>
08,012.054c	taṃ sāśvasūtadhvajam ekavīram; āvṛtya saṃśaptakasainyam ārchat<BR>
08,012.055a	dhanūṃṣi bāṇān iṣudhīr dhanurjyāḥ; pāṇīn bhujān pāṇigataṃ ca śastram<BR>
08,012.055c	chatrāṇi ketūṃs turagān athaiṣāṃ; vastrāṇi mālyāny atha bhūṣaṇāni<BR>
08,012.056a	carmāṇi varmāṇi manorathāṃś ca; priyāṇi sarvāṇi śirāṃsi caiva<BR>
08,012.056c	ciccheda pārtho dviṣatāṃ pramuktair; bāṇaiḥ sthitānām aparāṅmukhānām<BR>
08,012.057a	sukalpitāḥ syandanavājināgāḥ; samāsthitāḥ kṛtayatnair nṛvīraiḥ<BR>
08,012.057c	pārtheritair bāṇagaṇair nirastās; tair eva sārdhaṃ nṛvarair nipetuḥ<BR>
08,012.058a	padmārkapūrṇendusamānanāni; kirīṭamālāmukuṭotkaṭāni<BR>
08,012.058c	bhallārdhacandrakṣurahiṃsitāni; prapetur urvyāṃ nṛśirāṃsy ajasram<BR>
08,012.059a	atha dvipair devapatidvipābhair; devāridarpolbaṇamanyudarpaiḥ<BR>
08,012.059c	kaliṅgavaṅgāṅganiṣādavīrā; jighāṃsavaḥ pāṇḍavam abhyadhāvan<BR>
08,012.060a	teṣāṃ dvipānāṃ vicakarta pārtho; varmāṇi marmāṇi karān niyantṝn<BR>
08,012.060c	dhvajāḥ patākāś ca tataḥ prapetur; vajrāhatānīva gireḥ śirāṃsi<BR>
08,012.061a	teṣu prarugṇeṣu guros tanūjaṃ; bāṇaiḥ kirīṭī navasūryavarṇaiḥ<BR>
08,012.061c	pracchādayām āsa mahābhrajālair; vāyuḥ samudyuktam ivāṃśumantam<BR>
08,012.062a	tato 'rjuneṣūn iṣubhir nirasya; drauṇiḥ śarair arjunavāsudevau<BR>
08,012.062c	pracchādayitva divi candrasūryau; nanāda so 'mbhoda ivātapānte<BR>
08,012.063a	tam arjunas tāṃś ca punas tvadīyān; abhyarditas tair avikṛttaśastraiḥ<BR>
08,012.063c	bāṇāndhakāraṃ sahasaiva kṛtvā; vivyādha sarvān iṣubhiḥ supuṅkhaiḥ<BR>
08,012.064a	nāpy ādadat saṃdadhan naiva muñcan; bāṇān raṇe 'dṛśyata savyasācī<BR>
08,012.064c	hatāṃś ca nāgāṃs turagān padātīn; saṃsyūtadehān dadṛśū rathāṃś ca<BR>
08,012.065a	saṃdhāya nārācavarān daśāśu; drauṇis tvarann ekam ivotsasarja<BR>
08,012.065c	teṣāṃ ca pañcārjunam abhyavidhyan; pañcācyutaṃ nirbibhiduḥ sumuktāḥ<BR>
08,012.066a	tair āhatau sarvamanuṣyamukhyāv; asṛkkṣarantau dhanadendrakalpau<BR>
08,012.066c	samāptavidyena yathābhibhūtau; hatau svid etau kim u menire 'nye<BR>
08,012.067a	athārjunaṃ prāha daśārhanāthaḥ; pramādyase kiṃ jahi yodham etam<BR>
08,012.067c	kuryād dhi doṣaṃ samupekṣito 'sau; kaṣṭo bhaved vyādhir ivākriyāvān<BR>
08,012.068a	tatheti coktvācyutam apramādī; drauṇiṃ prayatnād iṣubhis tatakṣa<BR>
08,012.068b*0097_01	bhujau varau candanasāradigdhau<BR>
08,012.068b*0097_02	vakṣaḥ śiro 'thāpratimau tathorū<BR>
08,012.068b*0097_03	gāṇḍīvamuktaiḥ kupito vikarṇair<BR>
08,012.068b*0097_04	drauṇiṃ śaraiḥ saṃyati nirbibheda<BR>
08,012.068c	chittvāśvaraśmīṃs turagān avidhyat; te taṃ raṇād ūhur atīva dūram<BR>
08,012.068d*0098_01	sa tair hṛto vātajavais turaṃgair<BR>
08,012.068d*0098_02	drauṇir dṛḍhaṃ pārthaśarābhibhūtaḥ<BR>
08,012.069a	āvṛtya neyeṣa punas tu yuddhaṃ; pārthena sārdhaṃ matimān vimṛśya<BR>
08,012.069c	jānañ jayaṃ niyataṃ vṛṣṇivīre; dhanaṃjaye cāṅgirasāṃ variṣṭhaḥ<BR>
08,012.069d*0099_01	viveśa karṇasya balaṃ tarasvī<BR>
08,012.069d*0099_02	bhagnotsāhaḥ kṣīṇabāṇāstrayogaḥ<BR>
08,012.069d*0100_01	niyamya tu hayān drauṇiḥ samāśvasya ca māriṣa<BR>
08,012.069d*0100_02	rathāśvanarasaṃbādhaṃ karṇasya prāviśad balam<BR>
08,012.070a	pratīpakāye tu raṇād aśvatthāmni hṛte hayaiḥ<BR>
08,012.070c	mantrauṣadhikriyādānair vyādhau dehād ivāhṛte<BR>
08,012.071a	saṃśaptakān abhimukhau prayātau keśavārjunau<BR>
08,012.071c	vātoddhūtapatākena syandanenaughanādinā<BR>
08,013.001	saṃjaya uvāca<BR>
08,013.001a	athottareṇa pāṇḍūnāṃ senāyāṃ dhvanir utthitaḥ<BR>
08,013.001c	rathanāgāśvapattīnāṃ daṇḍadhāreṇa vadhyatām<BR>
08,013.002a	nivartayitvā tu rathaṃ keśavo 'rjunam abravīt<BR>
08,013.002c	vāhayann eva turagān garuḍānilaraṃhasaḥ<BR>
08,013.003a	māgadho 'thāpy atikrānto dviradena pramāthinā<BR>
08,013.003c	bhagadattād anavaraḥ śikṣayā ca balena ca<BR>
08,013.004a	enaṃ hatvā nihantāsi punaḥ saṃśaptakān iti<BR>
08,013.004c	vākyānte prāpayat pārthaṃ daṇḍadhārāntikaṃ prati<BR>
08,013.005a	sa māgadhānāṃ pravaro 'ṅkuśagraho; graheṣv asahyo vikaco yathā grahaḥ<BR>
08,013.005c	sapatnasenāṃ pramamātha dāruṇo; mahīṃ samagrāṃ vikaco yathā grahaḥ<BR>
08,013.006a	sukalpitaṃ dānavanāgasaṃnibhaṃ; mahābhrasaṃhrādam amitramardanam<BR>
08,013.006c	rathāśvamātaṅgagaṇān sahasraśaḥ; samāsthito hanti śarair dvipān api<BR>
08,013.007a	rathān adhiṣṭhāya savājisārathīn; rathāṃś ca padbhis tvarito vyapothayat<BR>
08,013.007c	dvipāṃś ca padbhyāṃ caraṇaiḥ kareṇa ca; dvipāsthito hanti sa kālacakravat<BR>
08,013.007d*0101_01	sa nāgayantṝn samare mahārathān<BR>
08,013.007d*0101_02	sapattisaṃghāṃs turagān sasādinaḥ<BR>
08,013.007d*0101_03	dvipāṃś ca bāṇair nijaghāna vīryavān<BR>
08,013.007d*0101_04	samantato ghnann iva kālacakravat<BR>
08,013.008a	narāṃś ca kārṣṇāyasavarmabhūṣaṇān; nipātya sāśvān api pattibhiḥ saha<BR>
08,013.008c	vyapothayad dantivareṇa śuṣmiṇā; saśabdavat sthūlanaḍān yathā tathā<BR>
08,013.009a	athārjuno jyātalaneminisvane; mṛdaṅgabherībahuśaṅkhanādite<BR>
08,013.009c	narāśvamātaṅgasahasranāditai; rathottamenābhyapatad dvipottamam<BR>
08,013.010a	tato 'rjunaṃ dvādaśabhiḥ śarottamair; janārdanaṃ ṣoḍaśabhiḥ samārdayat<BR>
08,013.010c	sa daṇḍadhāras turagāṃs tribhis tribhis; tato nanāda prajahāsa cāsakṛt<BR>
08,013.011a	tato 'sya pārthaḥ saguṇeṣukārmukaṃ; cakarta bhallair dhvajam apy alaṃkṛtam<BR>
08,013.011c	punar niyantṝn saha pādagoptṛbhis; tatas tu cukrodha girivrajeśvaraḥ<BR>
08,013.012a	tato 'rjunaṃ bhinnakaṭena dantinā; ghanāghanenānilatulyaraṃhasā<BR>
08,013.012c	atīva cukṣobhayiṣur janārdanaṃ; dhanaṃjayaṃ cābhijaghāna tomaraiḥ<BR>
08,013.013a	athāsya bāhū dvipahastasaṃnibhau; śiraś ca pūrṇendunibhānanaṃ tribhiḥ<BR>
08,013.013c	kṣuraiḥ praciccheda sahaiva pāṇḍavas; tato dvipaṃ bāṇaśataiḥ samārdayat<BR>
08,013.014a	sa pārthabāṇais tapanīyabhūṣaṇaiḥ; samārucat kāñcanavarmabhṛd dvipaḥ<BR>
08,013.014c	tathā cakāśe niśi parvato yathā; davāgninā prajvalitauṣadhidrumaḥ<BR>
08,013.015a	sa vedanārto 'mbudanisvano nadaṃś; calan bhraman praskhalito ''turo dravan<BR>
08,013.015c	papāta rugṇaḥ saniyantṛkas tathā; yathā girir vajranipātacūrṇitaḥ<BR>
08,013.016a	himāvadātena suvarṇamālinā; himādrikūṭapratimena dantinā<BR>
08,013.016c	hate raṇe bhrātari daṇḍa āvrajaj; jighāṃsur indrāvarajaṃ dhanaṃjayam<BR>
08,013.017a	sa tomarair arkakaraprabhais tribhir; janārdanaṃ pañcabhir eva cārjunam<BR>
08,013.017c	samarpayitvā vinanāda cārdayaṃs; tato 'sya bāhū vicakarta pāṇḍavaḥ<BR>
08,013.018a	kṣuraprakṛttau subhṛśaṃ satomarau; cyutāṅgadau candanarūṣitau bhujau<BR>
08,013.018c	gajāt patantau yugapad virejatur; yathādriśṛṅgāt patitau mahoragau<BR>
08,013.019a	athārdhacandreṇa hṛtaṃ kirīṭinā; papāta daṇḍasya śiraḥ kṣitiṃ dvipāt<BR>
08,013.019c	tac choṇitābhaṃ nipatad vireje; divākaro 'stād iva paścimāṃ diśam<BR>
08,013.020a	atha dvipaṃ śvetanagāgrasaṃnibhaṃ; divākarāṃśupratimaiḥ śarottamaiḥ<BR>
08,013.020c	bibheda pārthaḥ sa papāta nānadan; himādrikūṭaḥ kuliśāhato yathā<BR>
08,013.021a	tato 'pare tatpratimā gajottamā; jigīṣavaḥ saṃyati savyasācinam<BR>
08,013.021c	tathā kṛtās tena yathaiva tau dvipau; tataḥ prabhagnaṃ sumahad ripor balam<BR>
08,013.022a	gajā rathāśvāḥ puruṣāś ca saṃghaśaḥ; parasparaghnāḥ paripetur āhave<BR>
08,013.022c	parasparapraskhalitāḥ samāhatā; bhṛśaṃ ca tat tat kulabhāṣiṇo hatāḥ<BR>
08,013.023a	athārjunaṃ sve parivārya sainikāḥ; puraṃdaraṃ devagaṇā ivābruvan<BR>
08,013.023c	abhaiṣma yasmān maraṇād iva prajāḥ; sa vīra diṣṭyā nihatas tvayā ripuḥ<BR>
08,013.024a	na cet paritrāsya imāñ janān bhayād; dviṣadbhir evaṃ balibhiḥ prapīḍitān<BR>
08,013.024c	tathābhaviṣyad dviṣatāṃ pramodanaṃ; yathā hateṣv eṣv iha no 'riṣu tvayā<BR>
08,013.025a	itīva bhūyaś ca suhṛdbhir īritā; niśamya vācaḥ sumanās tato 'rjunaḥ<BR>
08,013.025c	yathānurūpaṃ pratipūjya taṃ janaṃ; jagāma saṃśaptakasaṃghahā punaḥ<BR>
08,014.001	saṃjaya uvāca<BR>
08,014.001a	pratyāgatya punar jiṣṇur ahan saṃśaptakān bahūn<BR>
08,014.001c	vakrānuvakragamanād aṅgāraka iva grahaḥ<BR>
08,014.002a	pārthabāṇahatā rājan narāśvarathakuñjarāḥ<BR>
08,014.002c	vicelur babhramur neduḥ petur mamluś ca māriṣa<BR>
08,014.003a	dhuryaṃ dhuryatarān sūtān rathāṃś ca parisaṃkṣipan<BR>
08,014.003c	pāṇīn pāṇigataṃ śastraṃ bāhūn api śirāṃsi ca<BR>
08,014.004a	bhallaiḥ kṣurair ardhacandrair vatsadantaiś ca pāṇḍavaḥ<BR>
08,014.004c	cicchedāmitravīrāṇāṃ samare pratiyudhyatām<BR>
08,014.004d*0102_01	taṃ pravīrās tvadīyānāṃ nardamānābhidudruvuḥ<BR>
08,014.005a	vāśitārthe yuyutsanto vṛṣabhā vṛṣabhaṃ yathā<BR>
08,014.005c	āpatanty arjunaṃ śūrāḥ śataśo 'tha sahasraśaḥ<BR>
08,014.006a	teṣāṃ tasya ca tad yuddham abhaval lomaharṣaṇam<BR>
08,014.006c	trailokyavijaye yādṛg daityānāṃ saha vajriṇā<BR>
08,014.007a	tam avidhyat tribhir bāṇair dandaśūkair ivāhibhiḥ<BR>
08,014.007c	ugrāyudhas tatas tasya śiraḥ kāyād apāharat<BR>
08,014.008a	te 'rjunaṃ sarvataḥ kruddhā nānāśastrair avīvṛṣan<BR>
08,014.008c	marudbhiḥ preṣitā meghā himavantam ivoṣṇage<BR>
08,014.009a	astrair astrāṇi saṃvārya dviṣatāṃ sarvato 'rjunaḥ<BR>
08,014.009c	samyag astaiḥ śaraiḥ sarvān sahitān ahanad bahūn<BR>
08,014.010a	chinnatriveṇujaṅgheṣān nihatapārṣṇisārathīn<BR>
08,014.010b*0103_01	vidhvastāyudhatūṇīrān vicakrarathaketanān<BR>
08,014.010c	saṃchinnaraśmiyoktrākṣān vyanukarṣayugān rathān<BR>
08,014.010e	vidhvastasarvasaṃnāhān bāṇaiś cakre 'rjunas tvaran<BR>
08,014.011a	te rathās tatra vidhvastāḥ parārdhyā bhānty anekaśaḥ<BR>
08,014.011c	dhaninām iva veśmāni hatāny agnyanilāmbubhiḥ<BR>
08,014.012a	dvipāḥ saṃbhinnamarmāṇo vajrāśanisamaiḥ śaraiḥ<BR>
08,014.012c	petur giryagraveśmāni vajravātāgnibhir yathā<BR>
08,014.013a	sārohās turagāḥ petur bahavo 'rjunatāḍitāḥ<BR>
08,014.013c	nirjihvāntrāḥ kṣitau kṣīṇā rudhirārdrāḥ sudurdṛśaḥ<BR>
08,014.014a	narāśvanāgā nārācaiḥ saṃsyūtāḥ savyasācinā<BR>
08,014.014c	babhramuś caskhaluḥ petur nedur mamluś ca māriṣa<BR>
08,014.015a	aṇakaiś ca śilādhautair vajrāśaniviṣopamaiḥ<BR>
08,014.015c	śarair nijaghnivān pārtho mahendra iva dānavān<BR>
08,014.016a	mahārhavarmābharaṇā nānārūpāmbarāyudhāḥ<BR>
08,014.016c	sarathāḥ sadhvajā vīrā hatāḥ pārthena śerate<BR>
08,014.017a	vijitāḥ puṇyakarmāṇo viśiṣṭābhijanaśrutāḥ<BR>
08,014.017c	gatāḥ śarīrair vasudhām ūrjitaiḥ karmabhir divam<BR>
08,014.018a	athārjunarathaṃ vīrās tvadīyāḥ samupādravan<BR>
08,014.018c	nānājanapadādhyakṣāḥ sagaṇā jātamanyavaḥ<BR>
08,014.019a	uhyamānā rathāśvais te pattayaś ca jighāṃsavaḥ<BR>
08,014.019c	samabhyadhāvann asyanto vividhaṃ kṣipram āyudham<BR>
08,014.020a	tadāyudhamahāvarṣaṃ kṣiptaṃ yodhamahāmbudaiḥ<BR>
08,014.020c	vyadhaman niśitair bāṇaiḥ kṣipram arjunamārutaḥ<BR>
08,014.021a	sāśvapattidviparathaṃ mahāśastraugham aplavam<BR>
08,014.021c	sahasā saṃtitīrṣantaṃ pārthaṃ śastrāstrasetunā<BR>
08,014.022a	athābravīd vāsudevaḥ pārthaṃ kiṃ krīḍase 'nagha<BR>
08,014.022b*0104_01	ete balādhikāḥ prāptāḥ pārtha kiṃ krīḍase 'nagha<BR>
08,014.022c	saṃśaptakān pramathyaitāṃs tataḥ karṇavadhe tvara<BR>
08,014.023a	tathety uktvārjunaḥ kṣipraṃ śiṣṭān saṃśaptakāṃs tadā<BR>
08,014.023c	ākṣipya śastreṇa balād daityān indra ivāvadhīt<BR>
08,014.024a	ādadhat saṃdadhan neṣūn dṛṣṭaḥ kaiś cid raṇe 'rjunaḥ<BR>
08,014.024c	vimuñcan vā śarāñ śīghraṃ dṛśyate sma hi kair api<BR>
08,014.025a	āścaryam iti govindo bruvann aśvān acodayat<BR>
08,014.025c	haṃsāṃsagaurās te senāṃ haṃsāḥ sara ivāviśan<BR>
08,014.025d*0105_01	tatas te haṃsasadṛśās turagā vātaraṃhasaḥ<BR>
08,014.025d*0105_02	tāṃ senāṃ viviśur hṛṣṭā haṃsā iva mahat saraḥ<BR>
08,014.026a	tataḥ saṃgrāmabhūmiṃ tāṃ vartamāne janakṣaye<BR>
08,014.026c	avekṣamāṇo govindaḥ savyasācinam abravīt<BR>
08,014.027a	eṣa pārtha mahāraudro vartate bharatakṣayaḥ<BR>
08,014.027c	pṛthivyāṃ pārthivānāṃ vai duryodhanakṛte mahān<BR>
08,014.028a	paśya bhārata cāpāni rukmapṛṣṭhāni dhanvinām<BR>
08,014.028c	mahatām apaviddhāni kalāpān iṣudhīs tathā<BR>
08,014.029a	jātarūpamayaiḥ puṅkhaiḥ śarāṃś ca nataparvaṇaḥ<BR>
08,014.029c	tailadhautāṃś ca nārācān nirmuktān iva pannagān<BR>
08,014.030a	hastidantatsarūn khaḍgāñ jātarūpapariṣkṛtān<BR>
08,014.030c	ākīrṇāṃs tomarāṃś cāpāṃś citrān hemavibhūṣitān<BR>
08,014.030d*0106_01	daṇḍān kanakacitrāṃś ca saṃvṛttā raṇabhūmayaḥ<BR>
08,014.031a	varmāṇi cāpaviddhāni rukmapṛṣṭhāni bhārata<BR>
08,014.031c	suvarṇavikṛtān prāsāñ śaktīḥ kanakabhūṣitāḥ<BR>
08,014.032a	jāmbūnadamayaiḥ paṭṭair baddhāś ca vipulā gadāḥ<BR>
08,014.032c	jātarūpamayīś carṣṭīḥ paṭṭiśān hemabhūṣitān<BR>
08,014.033a	daṇḍaiḥ kanakacitraiś ca vipraviddhān paraśvadhān<BR>
08,014.033b*0107_01	parighān bhiṇḍipālāṃś ca bhuśuṇḍīḥ kuṇapān api<BR>
08,014.033c	ayaskuśāntān patitān musalāni gurūṇi ca<BR>
08,014.034a	śataghnīḥ paśya citrāś ca vipulān parighāṃs tathā<BR>
08,014.034c	cakrāṇi cāpaviddhāni mudgarāṃś ca bahūn raṇe<BR>
08,014.035a	nānāvidhāni śastrāṇi pragṛhya jayagṛddhinaḥ<BR>
08,014.035c	jīvanta iva lakṣyante gatasattvās tarasvinaḥ<BR>
08,014.036a	gadāvimathitair gātrair musalair bhinnamastakān<BR>
08,014.036c	gajavājirathakṣuṇṇān paśya yodhān sahasraśaḥ<BR>
08,014.037a	manuṣyagajavājīnāṃ śaraśaktyṛṣṭitomaraiḥ<BR>
08,014.037c	nistriṃśaiḥ paṭṭiśaiḥ prāsair nakharair laguḍair api<BR>
08,014.038a	śarīrair bahudhā bhinnaiḥ śoṇitaughapariplutaiḥ<BR>
08,014.038c	gatāsubhir amitraghna saṃvṛtā raṇabhūmayaḥ<BR>
08,014.039a	bāhubhiś candanādigdhaiḥ sāṅgadaiḥ śubhabhūṣaṇaiḥ<BR>
08,014.039c	satalatraiḥ sakeyūrair bhāti bhārata medinī<BR>
08,014.040a	sāṅgulitrair bhujāgraiś ca vipraviddhair alaṃkṛtaiḥ<BR>
08,014.040c	hastihastopamaiś chinnair ūrubhiś ca tarasvinām<BR>
08,014.041a	baddhacūḍāmaṇivaraiḥ śirobhiś ca sakuṇḍalaiḥ<BR>
08,014.041c	nikṛttair vṛṣabhākṣāṇāṃ virājati vasuṃdharā<BR>
08,014.042a	kabandhaiḥ śoṇitādigdhaiś chinnagātraśirodharaiḥ<BR>
08,014.042c	bhūr bhāti bharataśreṣṭha śāntārcirbhir ivāgnibhiḥ<BR>
08,014.043a	rathān bahuvidhān bhagnān hemakiṅkiṇinaḥ śubhān<BR>
08,014.043c	aśvāṃś ca bahudhā paśya śoṇitena pariplutān<BR>
08,014.043d*0108_01	anukarṣān upāsaṅgān patākā vividhān dhvajān<BR>
08,014.044a	yodhānāṃ ca mahāśaṅkhān pāṇḍurāṃś ca prakīrṇakān<BR>
08,014.044c	nirastajihvān mātaṅgāñ śayānān parvatopamān<BR>
08,014.045a	vaijayantīvicitrāṃś ca hatāṃś ca gajayodhinaḥ<BR>
08,014.045c	vāraṇānāṃ paristomān suyuktāmbarakambalān<BR>
08,014.046a	vipāṭitā vicitrāś ca rūpacitrāḥ kuthās tathā<BR>
08,014.046c	bhinnāś ca bahudhā ghaṇṭāḥ patadbhiś cūrṇitā gajaiḥ<BR>
08,014.047a	vaiḍūryamaṇidaṇḍāṃś ca patitān aṅkuśān bhuvi<BR>
08,014.047b*0109_01	aśvānāṃ ca yugāpīḍān ratnacitrān uraśchadān<BR>
08,014.047c	baddhāḥ sādidhvajāgreṣu suvarṇavikṛtāḥ kaśāḥ<BR>
08,014.048a	vicitrān maṇicitrāṃś ca jātarūpapariṣkṛtān<BR>
08,014.048c	aśvāstaraparistomān rāṅkavān patitān bhuvi<BR>
08,014.049a	cūḍāmaṇīn narendrāṇāṃ vicitrāḥ kāñcanasrajaḥ<BR>
08,014.049c	chatrāṇi cāpaviddhāni cāmaravyajanāni ca<BR>
08,014.050a	candranakṣatrabhāsaiś ca vadanaiś cārukuṇḍalaiḥ<BR>
08,014.050c	kḷptaśmaśrubhir atyarthaṃ vīrāṇāṃ samalaṃkṛtaiḥ<BR>
08,014.050e	vadanaiḥ paśya saṃchannāṃ mahīṃ śoṇitakardamām<BR>
08,014.050f*0110_01	kumudotpalapatrāṇāṃ ṣaṇḍaiḥ phullair yathā saraḥ<BR>
08,014.050f*0110_02	tathā mahībhṛtāṃ vaktraiḥ kumudotpalasaṃnibhaiḥ<BR>
08,014.050f*0110_03	tārāgaṇavicitrasya nirmalendudyutitviṣaḥ<BR>
08,014.050f*0110_04	paśya gāṃ nabhasas tulyāṃ grahanakṣatramālinaḥ<BR>
08,014.051a	sajīvāṃś ca narān paśya kūjamānān samantataḥ<BR>
08,014.051c	upāsyamānān bahubhir nyastaśastrair viśāṃ pate<BR>
08,014.052a	jñātibhiḥ sahitais tatra rodamānair muhur muhuḥ<BR>
08,014.052c	vyutkrāntān aparān yodhāṃś chādayitvā tarasvinaḥ<BR>
08,014.052e	punar yuddhāya gacchanti jayagṛddhāḥ pramanyavaḥ<BR>
08,014.053a	apare tatra tatraiva paridhāvanti māninaḥ<BR>
08,014.053c	jñātibhiḥ patitaiḥ śūrair yācyamānās tathodakam<BR>
08,014.054a	jalārthaṃ ca gatāḥ ke cin niṣprāṇā bahavo 'rjuna<BR>
08,014.054c	saṃnivṛttāś ca te śūrās tān dṛṣṭvaiva vicetasaḥ<BR>
08,014.055a	jalaṃ dṛṣṭvā pradhāvanti krośamānāḥ parasparam<BR>
08,014.055c	jalaṃ pītvā mṛtān paśya pibato 'nyāṃś ca bhārata<BR>
08,014.056a	parityajya priyān anye bāndhavān bāndhavapriya<BR>
08,014.056c	vyutkrāntāḥ samadṛśyanta tatra tatra mahāraṇe<BR>
08,014.057a	paśyāparān naraśreṣṭha saṃdaṣṭauṣṭhapuṭān punaḥ<BR>
08,014.057c	bhrukuṭīkuṭilair vaktraiḥ prekṣamāṇān samantataḥ<BR>
08,014.057d*0111_01	evaṃ bruvaṃs tadā kṛṣṇo yayau yena yudhiṣṭhiraḥ<BR>
08,014.057d*0111_02	arjunaś cāpi nṛpater darśanārthaṃ mahāraṇe<BR>
08,014.057d*0112_01	yāhi yāhīti govindaṃ muhur muhur acodayat<BR>
08,014.057d*0113_01	tāṃ yuddhabhūmiṃ pārthasya darśayitvā ca mādhavaḥ<BR>
08,014.058a	etat tavaivānurūpaṃ karmārjuna mahāhave<BR>
08,014.058c	divi vā devarājasya tvayā yat kṛtam āhave<BR>
08,014.059a	evaṃ tāṃ darśayan kṛṣṇo yuddhabhūmiṃ kirīṭine<BR>
08,014.059c	gacchann evāśṛṇoc chabdaṃ duryodhanabale mahat<BR>
08,014.060a	śaṅkhadundubhinirghoṣān bherīpaṇavamiśritān<BR>
08,014.060c	rathāśvagajanādāṃś ca śastraśabdāṃś ca dāruṇān<BR>
08,014.061a	praviśya tad balaṃ kṛṣṇas turagair vātavegibhiḥ<BR>
08,014.061c	pāṇḍyenābhyarditāṃ senāṃ tvadīyāṃ vīkṣya dhiṣṭhitaḥ<BR>
08,014.062a	sa hi nānāvidhair bāṇair iṣvāsapravaro yudhi<BR>
08,014.062c	nyahanad dviṣatāṃ vrātān gatāsūn antako yathā<BR>
08,014.063a	gajavājimanuṣyāṇāṃ śarīrāṇi śitaiḥ śaraiḥ<BR>
08,014.063c	bhittvā praharatāṃ śreṣṭho videhāsūṃś cakāra saḥ<BR>
08,014.064a	śatrupravīrair astāni nānāśastrāṇi sāyakaiḥ<BR>
08,014.064c	bhittvā tān ahanat pāṇḍyaḥ śatrūñ śakra ivāsurān<BR>
08,015.001	dhṛtarāṣṭra uvāca<BR>
08,015.001a	proktas tvayā pūrvam eva pravīro lokaviśrutaḥ<BR>
08,015.001c	na tv asya karma saṃgrāme tvayā saṃjaya kīrtitam<BR>
08,015.002a	tasya vistarato brūhi pravīrasyādya vikramam<BR>
08,015.002c	śikṣāṃ prabhāvaṃ vīryaṃ ca pramāṇaṃ darpam eva ca<BR>
08,015.003	saṃjaya uvāca<BR>
08,015.003a	droṇabhīṣmakṛpadrauṇikarṇārjunajanārdanān<BR>
08,015.003c	samāptavidyān dhanuṣi śreṣṭhān yān manyase yudhi<BR>
08,015.003d*0114_01	yo hy ākṣipati vīryeṇa sarvān etān mahārathān<BR>
08,015.003d*0114_02	na mene cātmanā tulyaṃ kaṃ cid eva nareśvaram<BR>
08,015.004a	tulyatā karṇabhīṣmābhyām ātmano yena dṛśyate<BR>
08,015.004c	vāsudevārjunābhyāṃ ca nyūnatāṃ nātmanīcchati<BR>
08,015.005a	sa pāṇḍyo nṛpatiśreṣṭhaḥ sarvaśastrabhṛtāṃ varaḥ<BR>
08,015.005c	karṇasyānīkam avadhīt paribhūta ivāntakaḥ<BR>
08,015.006a	tad udīrṇarathāśvaṃ ca pattipravarakuñjaram<BR>
08,015.006c	kulālacakravad bhrāntaṃ pāṇḍyenādhiṣṭhitaṃ balam<BR>
08,015.007a	vyaśvasūtadhvajarathān vipraviddhāyudhān ripūn<BR>
08,015.007c	samyag astaiḥ śaraiḥ pāṇḍyo vāyur meghān ivākṣipat<BR>
08,015.008a	dviradān prahataprothān vipatākadhvajāyudhān<BR>
08,015.008c	sapādarakṣān avadhīd vajreṇārīn ivārihā<BR>
08,015.009a	saśaktiprāsatūṇīrān aśvārohān hayān api<BR>
08,015.009c	pulindakhaśabāhlīkān niṣādān dhrakataṅgaṇān<BR>
08,015.010a	dākṣiṇātyāṃś ca bhojāṃś ca krūrān saṃgrāmakarkaśān<BR>
08,015.010c	viśastrakavacān bāṇaiḥ kṛtvā pāṇḍyo 'karod vyasūn<BR>
08,015.011a	caturaṅgaṃ balaṃ bāṇair nighnantaṃ pāṇḍyam āhave<BR>
08,015.011c	dṛṣṭvā drauṇir asaṃbhrāntam asaṃbhrāntataro 'bhyayāt<BR>
08,015.012a	ābhāṣya cainaṃ madhuram abhi nṛtyann abhītavat<BR>
08,015.012c	prāha praharatāṃ śreṣṭhaḥ smitapūrvaṃ samāhvayan<BR>
08,015.013a	rājan kamalapatrākṣa pradhānāyudhavāhana<BR>
08,015.013c	vajrasaṃhananaprakhya pradhānabalapauruṣa<BR>
08,015.014a	muṣṭiśliṣṭāyudhābhyāṃ ca vyāyatābhyāṃ mahad dhanuḥ<BR>
08,015.014c	dorbhyāṃ visphārayan bhāsi mahājaladavad bhṛśam<BR>
08,015.015a	śaravarṣair mahāvegair amitrān abhivarṣataḥ<BR>
08,015.015c	mad anyaṃ nānupaśyāmi prativīraṃ tavāhave<BR>
08,015.016a	rathadviradapattyaśvān ekaḥ pramathase bahūn<BR>
08,015.016c	mṛgasaṃghān ivāraṇye vibhīr bhīmabalo hariḥ<BR>
08,015.017a	mahatā rathaghoṣeṇa divaṃ bhūmiṃ ca nādayan<BR>
08,015.017c	varṣānte sasyahā pītho bhābhir āpūrayann iva<BR>
08,015.018a	saṃspṛśānaḥ śarāṃs tīkṣṇāṃs tūṇād āśīviṣopamān<BR>
08,015.018c	mayaivaikena yudhyasva tryambakeṇāndhako yathā<BR>
08,015.019a	evam uktas tathety uktvā prahareti ca tāḍitaḥ<BR>
08,015.019c	karṇinā droṇatanayaṃ vivyādha malayadhvajaḥ<BR>
08,015.020a	marmabhedibhir atyugrair bāṇair agniśikhopamaiḥ<BR>
08,015.020c	smayann abhyahanad drauṇiḥ pāṇḍyam ācāryasattamaḥ<BR>
08,015.021a	tato navāparāṃs tīkṣṇān nārācān kaṅkavāsasaḥ<BR>
08,015.021c	gatyā daśamyā saṃyuktān aśvatthāmā vyavāsṛjat<BR>
08,015.022a	teṣāṃ pañcācchinat pāṇḍyaḥ pañcabhir niśitaiḥ śaraiḥ<BR>
08,015.022c	catvāro 'bhyāhanan vāhān āśu te vyasavo 'bhavan<BR>
08,015.023a	atha droṇasutasyeṣūṃs tāṃś chittvā niśitaiḥ śaraiḥ<BR>
08,015.023c	dhanurjyāṃ vitatāṃ pāṇḍyaś cicchedādityavarcasaḥ<BR>
08,015.024a	vijyaṃ dhanur athādhijyaṃ kṛtvā drauṇir amitrahā<BR>
08,015.024b*0115_01	prekṣya cāśu rathe yuktān narair anyān hayottamān<BR>
08,015.024c	tataḥ śarasahasrāṇi preṣayām āsa pāṇḍyataḥ<BR>
08,015.024e	iṣusaṃbādham ākāśam akarod diśa eva ca<BR>
08,015.025a	tatas tān asyataḥ sarvān drauṇer bāṇān mahātmanaḥ<BR>
08,015.025c	jānāno 'py akṣayān pāṇḍyo 'śātayat puruṣarṣabhaḥ<BR>
08,015.026a	prahitāṃs tān prayatnena chittvā drauṇer iṣūn ariḥ<BR>
08,015.026c	cakrarakṣau tatas tasya prāṇudan niśitaiḥ śaraiḥ<BR>
08,015.027a	athārer lāghavaṃ dṛṣṭvā maṇḍalīkṛtakārmukaḥ<BR>
08,015.027c	prāsyad droṇasuto bāṇān vṛṣṭiṃ pūṣānujo yathā<BR>
08,015.028a	aṣṭāv aṣṭagavāny ūhuḥ śakaṭāni yad āyudham<BR>
08,015.028c	ahnas tad aṣṭabhāgena drauṇiś cikṣepa māriṣa<BR>
08,015.029a	tam antakam iva kruddham antakālāntakopamam<BR>
08,015.029c	ye ye dadṛśire tatra visaṃjñāḥ prāyaśo 'bhavan<BR>
08,015.030a	parjanya iva gharmānte vṛṣṭyā sādridrumāṃ mahīm<BR>
08,015.030c	ācāryaputras tāṃ senāṃ bāṇavṛṣṭyābhyavīvṛṣat<BR>
08,015.031a	drauṇiparjanyamuktāṃ tāṃ bāṇavṛṣṭiṃ suduḥsahām<BR>
08,015.031c	vāyavyāstreṇa sa kṣipraṃ ruddhvā pāṇḍyānilo 'nadat<BR>
08,015.032a	tasya nānadataḥ ketuṃ candanāgurubhūṣitam<BR>
08,015.032c	malayapratimaṃ drauṇiś chittvāśvāṃś caturo 'hanat<BR>
08,015.033a	sūtam ekeṣuṇā hatvā mahājaladanisvanam<BR>
08,015.033c	dhanuś chittvārdhacandreṇa vyadhamat tilaśo ratham<BR>
08,015.034a	astrair astrāṇi saṃvārya chittvā sarvāyudhāni ca<BR>
08,015.034c	prāptam apy ahitaṃ drauṇir na jaghāna raṇepsayā<BR>
08,015.034d*0116_01	etasminn antare karṇo gajānīkam upādravat<BR>
08,015.034d*0116_02	drāvayām āsa sa tadā pāṇḍavānāṃ mahad balam<BR>
08,015.034d*0116_03	virathān rathinaś cakre gajān aśvāṃś ca bhārata<BR>
08,015.034d*0116_04	gajān bahubhir ānarchac charaiḥ saṃnataparvabhiḥ<BR>
08,015.034d*0116_05	atha drauṇir maheṣvāsaḥ pāṇḍyaṃ śatrunibarhaṇam<BR>
08,015.034d*0116_06	virathaṃ rathināṃ śreṣṭhaṃ nāhanad yuddhakāṅkṣayā<BR>
08,015.035a	hateśvaro dantivaraḥ sukalpitas; tvarābhisṛṣṭaḥ pratiśarmago balī<BR>
08,015.035b*0117_01	tam ādravad drauṇiśarāhatas tvarañ<BR>
08,015.035b*0117_02	javena kṛtvā pratihastigarjitam<BR>
08,015.035b*0117_03	taṃ vāraṇaṃ vāraṇayuddhakovido<BR>
08,015.035b*0117_04	dvipottamaṃ parvatasānusaṃnibham<BR>
08,015.035c	tam adhyatiṣṭhan malayeśvaro mahān; yathādriśṛṅgaṃ harir unnadaṃs tathā<BR>
08,015.036a	sa tomaraṃ bhāskararaśmisaṃnibhaṃ; balāstrasargottamayatnamanyubhiḥ<BR>
08,015.036c	sasarja śīghraṃ pratipīḍayan gajaṃ; guroḥ sutāyādripatīśvaro nadan<BR>
08,015.037a	maṇipratānottamavajrahāṭakair; alaṃkṛtaṃ cāṃśukamālyamauktikaiḥ<BR>
08,015.037c	hato 'sy asāv ity asakṛn mudā nadan; parābhinad drauṇivarāṅgabhūṣaṇam<BR>
08,015.038a	tad arkacandragrahapāvakatviṣaṃ; bhṛśābhighātāt patitaṃ vicūrṇitam<BR>
08,015.038c	mahendravajrābhihataṃ mahāvanaṃ; yathādriśṛṅgaṃ dharaṇītale tathā<BR>
08,015.039a	tataḥ prajajvāla pareṇa manyunā; padāhato nāgapatir yathā tathā<BR>
08,015.039c	samādadhe cāntakadaṇḍasaṃnibhān; iṣūn amitrāntakarāṃś caturdaśa<BR>
08,015.040a	dvipasya pādāgrakarān sa pañcabhir; nṛpasya bāhū ca śiro 'tha ca tribhiḥ<BR>
08,015.040c	jaghāna ṣaḍbhiḥ ṣaḍ ṛtūttamatviṣaḥ; sa pāṇḍyarājānucarān mahārathān<BR>
08,015.041a	sudīrghavṛttau varacandanokṣitau; suvarṇamuktāmaṇivajrabhūṣitau<BR>
08,015.041c	bhujau dharāyāṃ patitau nṛpasya tau; viveṣṭatus tārkṣyahatāv ivoragau<BR>
08,015.042a	śiraś ca tat pūrṇaśaśiprabhānanaṃ; saroṣatāmrāyatanetram unnasam<BR>
08,015.042c	kṣitau vibabhrāja patat sakuṇḍalaṃ; viśākhayor madhyagataḥ śaśī yathā<BR>
08,015.042d*0118_01	sa tu dvipaḥ pañcabhir uttameṣubhiḥ<BR>
08,015.042d*0118_02	kṛtaḥ ṣaḍaṃśaś caturo nṛpas tribhiḥ<BR>
08,015.042d*0118_03	kṛto daśāṃśaḥ kuśalena yudhyatā<BR>
08,015.042d*0118_04	yathā havis tad daśadaivataṃ tathā<BR>
08,015.042d*0118_05	sa pādaśo rākṣasabhojanān bahūn<BR>
08,015.042d*0118_06	pradāya pāṇḍyo 'śvamanuṣyakuñjarān<BR>
08,015.042d*0118_07	svadhām ivāpya jvalanaḥ pitṛpriyas<BR>
08,015.042d*0118_08	tataḥ praśāntaḥ salilapravāhataḥ<BR>
08,015.043a	samāptavidyaṃ tu guroḥ sutaṃ nṛpaḥ; samāptakarmāṇam upetya te sutaḥ<BR>
08,015.043c	suhṛdvṛto 'tyartham apūjayan mudā; jite balau viṣṇum ivāmareśvaraḥ<BR>
08,016.001	dhṛtarāṣṭra uvāca<BR>
08,016.001a	pāṇḍye hate kim akarod arjuno yudhi saṃjaya<BR>
08,016.001c	ekavīreṇa karṇena drāviteṣu pareṣu ca<BR>
08,016.002a	samāptavidyo balavān yukto vīraś ca pāṇḍavaḥ<BR>
08,016.002c	sarvabhūteṣv anujñātaḥ śaṃkareṇa mahātmanā<BR>
08,016.003a	tasmān mahad bhayaṃ tīvram amitraghnād dhanaṃjayāt<BR>
08,016.003c	sa yat tatrākarot pārthas tan mamācakṣva saṃjaya<BR>
08,016.004	saṃjaya uvāca<BR>
08,016.004a	hate pāṇḍye 'rjunaṃ kṛṣṇas tvarann āha vaco hitam<BR>
08,016.004c	paśyātimānyaṃ rājānam apayātāṃś ca pāṇḍavān<BR>
08,016.005a	aśvatthāmnaś ca saṃkalpād dhatāḥ karṇena sṛñjayāḥ<BR>
08,016.005c	tathāśvanaranāgānāṃ kṛtaṃ ca kadanaṃ mahat<BR>
08,016.005e	ity ācaṣṭa sudurdharṣo vāsudevaḥ kirīṭine<BR>
08,016.006a	etac chrutvā ca dṛṣṭvā ca bhrātur ghoraṃ mahad bhayam<BR>
08,016.006c	vāhayāśvān hṛṣīkeśa kṣipram ity āha pāṇḍavaḥ<BR>
08,016.007a	tataḥ prāyād dhṛṣīkeśo rathenāpratiyodhinā<BR>
08,016.007b*0119_01	tadā reṇuḥ samabhavat punas tatra mahāraṇe<BR>
08,016.007c	dāruṇaś ca punas tatra prādurāsīt samāgamaḥ<BR>
08,016.007d*0120_01	tataḥ punaḥ samājagmur abhītāḥ kurupāṇḍavāḥ<BR>
08,016.007d*0120_02	bhīmasenamukhāḥ pārthāḥ sūtaputramukhā vayam<BR>
08,016.008a	tataḥ pravavṛte bhūyaḥ saṃgrāmo rājasattama<BR>
08,016.008c	karṇasya pāṇḍavānāṃ ca yamarāṣṭravivardhanaḥ<BR>
08,016.009a	dhanūṃṣi bāṇān parighān asitomarapaṭṭiśān<BR>
08,016.009c	musalāni bhuśuṇḍīś ca śaktiṛṣṭiparaśvadhān<BR>
08,016.010a	gadāḥ prāsān asīn kuntān bhiṇḍipālān mahāṅkuśān<BR>
08,016.010c	pragṛhya kṣipram āpetuḥ parasparajigīṣayā<BR>
08,016.011a	bāṇajyātalaśabdena dyāṃ diśaḥ pradiśo viyat<BR>
08,016.011c	pṛthivīṃ nemighoṣeṇa nādayanto 'bhyayuḥ parān<BR>
08,016.012a	tena śabdena mahatā saṃhṛṣṭāś cakrur āhavam<BR>
08,016.012c	vīrā vīrair mahāghoraṃ kalahāntaṃ titīrṣavaḥ<BR>
08,016.013a	jyātalatradhanuḥśabdāḥ kuñjarāṇāṃ ca bṛṃhitam<BR>
08,016.013c	tāḍitānāṃ ca patatāṃ ninādaḥ sumahān abhūt<BR>
08,016.014a	bāṇaśabdāṃś ca vividhāñ śūrāṇām abhigarjatām<BR>
08,016.014c	śrutvā śabdaṃ bhṛśaṃ tresur jaghnur mamluś ca bhārata<BR>
08,016.015a	teṣāṃ nānadyatāṃ caiva śastravṛṣṭiṃ ca muñcatām<BR>
08,016.015c	bahūn ādhirathiḥ karṇaḥ pramamātha raṇeṣubhiḥ<BR>
08,016.016a	pañca pāñcālavīrāṇāṃ rathān daśa ca pañca ca<BR>
08,016.016c	sāśvasūtadhvajān karṇaḥ śarair ninye yamakṣayam<BR>
08,016.017a	yodhamukhyā mahāvīryāḥ pāṇḍūnāṃ karṇam āhave<BR>
08,016.017c	śīghrāstrā divam āvṛtya parivavruḥ samantataḥ<BR>
08,016.018a	tataḥ karṇo dviṣatsenāṃ śaravarṣair viloḍayan<BR>
08,016.018c	vijagāhe 'ṇḍajāpūrṇāṃ padminīm iva yūthapaḥ<BR>
08,016.019a	dviṣanmadhyam avaskandya rādheyo dhanur uttamam<BR>
08,016.019c	vidhunvānaḥ śitair bāṇaiḥ śirāṃsy unmathya pātayat<BR>
08,016.019d*0121_01	hastinaḥ sumahāmātrān sāśvārohān hayān api<BR>
08,016.019d*0121_02	rathino 'py ekabāṇena bhramataś cāvapātayat<BR>
08,016.020a	carmavarmāṇi saṃchindya nirvāpam iva dehinām<BR>
08,016.020c	viṣehur nāsya saṃparkaṃ dvitīyasya patatriṇaḥ<BR>
08,016.021a	varmadehāsumathanair dhanuṣaḥ pracyutaiḥ śaraiḥ<BR>
08,016.021c	maurvyā talatrair nyavadhīt kaśayā vājino yathā<BR>
08,016.022a	pāṇḍusṛñjayapāñcālāñ śaragocaram ānayat<BR>
08,016.022c	mamarda karṇas tarasā siṃho mṛgagaṇān iva<BR>
08,016.023a	tataḥ pāñcālaputrāś ca draupadeyāś ca māriṣa<BR>
08,016.023c	yamau ca yuyudhānaś ca sahitāḥ karṇam abhyayuḥ<BR>
08,016.024a	vyāyacchamānāḥ subhṛśaṃ kurupāṇḍavasṛñjayāḥ<BR>
08,016.024c	priyān asūn raṇe tyaktvā yodhā jagmuḥ parasparam<BR>
08,016.025a	susaṃnaddhāḥ kavacinaḥ saśirastrāṇabhūṣaṇāḥ<BR>
08,016.025c	gadābhir musalaiś cānye parighaiś ca mahārathāḥ<BR>
08,016.026a	samabhyadhāvanta bhṛśaṃ devā daṇḍair ivodyataiḥ<BR>
08,016.026c	nadantaś cāhvayantaś ca pravalgantaś ca māriṣa<BR>
08,016.027a	tato nijaghnur anyonyaṃ petuś cāhavatāḍitāḥ<BR>
08,016.027c	vamanto rudhiraṃ gātrair vimastiṣkekṣaṇā yudhi<BR>
08,016.028a	dantapūrṇaiḥ sarudhirair vaktrair dāḍimasaṃnibhaiḥ<BR>
08,016.028c	jīvanta iva cāpy ete tasthuḥ śastropabṛṃhitāḥ<BR>
08,016.029a	parasparaṃ cāpy apare paṭṭiśair asibhis tathā<BR>
08,016.029c	śaktibhir bhiṇḍipālaiś ca nakharaprāsatomaraiḥ<BR>
08,016.030a	tatakṣuś cicchiduś cānye bibhiduś cikṣipus tathā<BR>
08,016.030c	saṃcakartuś ca jaghnuś ca kruddhā nirbibhiduś ca ha<BR>
08,016.031a	petur anyonyanihatā vyasavo rudhirokṣitāḥ<BR>
08,016.031c	kṣarantaḥ svarasaṃ raktaṃ prakṛtāś candanā iva<BR>
08,016.032a	rathai rathā vinihatā hastinaś cāpi hastibhiḥ<BR>
08,016.032c	narā naravaraiḥ petur aśvāś cāśvaiḥ sahasraśaḥ<BR>
08,016.033a	dhvajāḥ śirāṃsi cchatrāṇi dvipahastā nṛṇāṃ bhujāḥ<BR>
08,016.033c	kṣurair bhallārdhacandraiś ca chinnāḥ śastrāṇi tatyajuḥ<BR>
08,016.033d*0122_01	vadhyatāṃ dāruṇaḥ śabdaḥ patatāṃ stanatām api<BR>
08,016.033d*0122_02	narāśvebharathānāṃ hi narāśvebharathais tadā<BR>
08,016.034a	narāṃś ca nāgāṃś ca rathān hayān mamṛdur āhave<BR>
08,016.034b*0123_01	tathā hatā rathāḥ petur aśvārohaiḥ sahasraśaḥ<BR>
08,016.034c	aśvārohair hatāḥ śūrāś chinnahastāś ca dantinaḥ<BR>
08,016.035a	sapatākā dhvajāḥ petur viśīrṇā iva parvatāḥ<BR>
08,016.035c	pattibhiś ca samāplutya dviradāḥ syandanās tathā<BR>
08,016.036a	prahatā hanyamānāś ca patitāś caiva sarvaśaḥ<BR>
08,016.036c	aśvārohāḥ samāsādya tvaritāḥ pattibhir hatāḥ<BR>
08,016.036e	sādibhiḥ pattisaṃghāś ca nihatā yudhi śerate<BR>
08,016.037a	mṛditānīva padmāni pramlānā iva ca srajaḥ<BR>
08,016.037c	hatānāṃ vadanāny āsan gātrāṇi ca mahāmate<BR>
08,016.038a	rūpāṇy atyarthakāmyāni dviradāśvanṛṇāṃ nṛpa<BR>
08,016.038c	samunnānīva vastrāṇi prāpur durdarśatāṃ param<BR>
08,016.038d*0124_01	tathaiva mukhavarṇaś ca keṣāṃ cit tatra dṛśyate<BR>
08,016.038d*0124_02	madād iva prasuptānāṃ vikṣiptābharaṇasrajām<BR>
08,017.001	saṃjaya uvāca<BR>
08,017.001a	hastibhis tu mahāmātrās tava putreṇa coditāḥ<BR>
08,017.001c	dhṛṣṭadyumnaṃ jighāṃsantaḥ kruddhāḥ pārṣatam abhyayuḥ<BR>
08,017.002a	prācyāś ca dākṣiṇātyāś ca pravīrā gajayodhinaḥ<BR>
08,017.002c	aṅgā vaṅgāś ca puṇḍrāś ca māgadhās tāmraliptakāḥ<BR>
08,017.003a	mekalāḥ kośalā madrā daśārṇā niṣadhās tathā<BR>
08,017.003c	gajayuddheṣu kuśalāḥ kaliṅgaiḥ saha bhārata<BR>
08,017.004a	śaratomaranārācair vṛṣṭimanta ivāmbudāḥ<BR>
08,017.004c	siṣicus te tataḥ sarve pāñcālācalam āhave<BR>
08,017.005a	tān saṃmimardiṣur nāgān pārṣṇyaṅguṣṭhāṅkuśair bhṛśam<BR>
08,017.005c	pothitān pārṣato bāṇair nārācaiś cābhyavīvṛṣat<BR>
08,017.006a	ekaikaṃ daśabhiḥ ṣaḍbhir aṣṭābhir api bhārata<BR>
08,017.006c	dviradān abhivivyādha kṣiptair girinibhāñ śaraiḥ<BR>
08,017.006e	pracchādyamāno dviradair meghair iva divākaraḥ<BR>
08,017.007a	paryāsuḥ pāṇḍupāñcālā nadanto niśitāyudhāḥ<BR>
08,017.007c	tān nāgān abhivarṣanto jyātantrīśaranāditaiḥ<BR>
08,017.007d*0125_01	vīranṛtyaṃ pranṛtyantaḥ śūratālapracoditaiḥ<BR>
08,017.008a	nakulaḥ sahadevaś ca draupadeyāḥ prabhadrakāḥ<BR>
08,017.008c	sātyakiś ca śikhaṇḍī ca cekitānaś ca vīryavān<BR>
08,017.008d*0126_01	samantāt siṣicur vīrā meghās toyair ivācalān<BR>
08,017.009a	te mlecchaiḥ preṣitā nāgā narān aśvān rathān api<BR>
08,017.009c	hastair ākṣipya mamṛduḥ padbhiś cāpy atimanyavaḥ<BR>
08,017.010a	bibhiduś ca viṣāṇāgraiḥ samākṣipya ca cikṣipuḥ<BR>
08,017.010c	viṣāṇalagnaiś cāpy anye paripetur vibhīṣaṇāḥ<BR>
08,017.011a	pramukhe vartamānaṃ tu dvipaṃ vaṅgasya sātyakiḥ<BR>
08,017.011c	nārācenogravegena bhittvā marmaṇy apātayat<BR>
08,017.012a	tasyāvarjitanāgasya dviradād utpatiṣyataḥ<BR>
08,017.012c	nārācenābhinad vakṣaḥ so 'patad bhuvi sātyakeḥ<BR>
08,017.013a	puṇḍrasyāpatato nāgaṃ calantam iva parvatam<BR>
08,017.013c	sahadevaḥ prayatnāt tair nārācair vyahanat tribhiḥ<BR>
08,017.014a	vipatākaṃ viyantāraṃ vivarmadhvajajīvitam<BR>
08,017.014c	taṃ kṛtvā dviradaṃ bhūyaḥ sahadevo 'ṅgam abhyagāt<BR>
08,017.015a	sahadevaṃ tu nakulo vārayitvāṅgam ārdayat<BR>
08,017.015c	nārācair yamadaṇḍābhais tribhir nāgaṃ śatena ca<BR>
08,017.016a	divākarakaraprakhyān aṅgaś cikṣepa tomarān<BR>
08,017.016c	nakulāya śatāny aṣṭau tridhaikaikaṃ tu so 'cchinat<BR>
08,017.017a	tathārdhacandreṇa śiras tasya ciccheda pāṇḍavaḥ<BR>
08,017.017c	sa papāta hato mlecchas tenaiva saha dantinā<BR>
08,017.018a	ācāryaputre nihate hastiśikṣāviśārade<BR>
08,017.018c	aṅgāḥ kruddhā mahāmātrā nāgair nakulam abhyayuḥ<BR>
08,017.019a	calatpatākaiḥ pramukhair hemakakṣyātanucchadaiḥ<BR>
08,017.019c	mimardiśantas tvaritāḥ pradīptair iva parvataiḥ<BR>
08,017.020a	mekalotkalakāliṅgā niṣādās tāmraliptakāḥ<BR>
08,017.020c	śaratomaravarṣāṇi vimuñcanto jighāṃsavaḥ<BR>
08,017.021a	taiś chādyamānaṃ nakulaṃ divākaram ivāmbudaiḥ<BR>
08,017.021c	pari petuḥ susaṃrabdhāḥ pāṇḍupāñcālasomakāḥ<BR>
08,017.022a	tatas tad abhavad yuddhaṃ rathināṃ hastibhiḥ saha<BR>
08,017.022c	sṛjatāṃ śaravarṣāṇi tomarāṃś ca sahasraśaḥ<BR>
08,017.023a	nāgānāṃ prasphuṭuḥ kumbhā marmāṇi vividhāni ca<BR>
08,017.023c	dantāś caivātividdhānāṃ nārācair bhūṣaṇāni ca<BR>
08,017.024a	teṣām aṣṭau mahānāgāṃś catuḥṣaṣṭyā sutejanaiḥ<BR>
08,017.024c	sahadevo jaghānāśu te petuḥ saha sādibhiḥ<BR>
08,017.025a	añjogatibhir āyamya prayatnād dhanur uttamam<BR>
08,017.025c	nārācair ahanan nāgān nakulaḥ kuranandana<BR>
08,017.026a	tataḥ śaineyapāñcālyau draupadeyāḥ prabhadrakāḥ<BR>
08,017.026c	śikhaṇḍī ca mahānāgān siṣicuḥ śaravṛṣṭibhiḥ<BR>
08,017.027a	te pāṇḍuyodhāmbudharaiḥ śatrudviradaparvatāḥ<BR>
08,017.027c	bāṇavarṣair hatāḥ petur vajravarṣair ivācalāḥ<BR>
08,017.028a	evaṃ hatvā tava gajāṃs te pāṇḍunarakuñjarāḥ<BR>
08,017.028c	drutaṃ senām avaikṣanta bhinnakūlām ivāpagām<BR>
08,017.029a	te tāṃ senām avālokya pāṇḍuputrasya sainikāḥ<BR>
08,017.029c	vikṣobhayitvā ca punaḥ karṇam evābhidudruvuḥ<BR>
08,017.030a	sahadevaṃ tataḥ kruddhaṃ dahantaṃ tava vāhinīm<BR>
08,017.030c	duḥśāsano mahārāja bhrātā bhrātaram abhyayāt<BR>
08,017.031a	tau sametau mahāyuddhe dṛṣṭvā tatra narādhipāḥ<BR>
08,017.031c	siṃhanādaravāṃś cakrur vāsāṃsy ādudhuvuś ca ha<BR>
08,017.032a	tato bhārata kruddhena tava putreṇa dhanvinā<BR>
08,017.032c	pāṇḍuputras tribhir bāṇair vakṣasy abhihato balī<BR>
08,017.033a	sahadevas tato rājan nārācena tavātmajam<BR>
08,017.033c	viddhvā vivyādha saptatyā sārathiṃ ca tribhis tribhiḥ<BR>
08,017.034a	duḥśāsanas tadā rājaṃś chittvā cāpaṃ mahāhave<BR>
08,017.034c	sahadevaṃ trisaptatyā bāhvor urasi cārdayat<BR>
08,017.035a	sahadevas tataḥ kruddhaḥ khaḍgaṃ gṛhya mahāhave<BR>
08,017.035c	vyāvidhyata yudhāṃ śreṣṭhaḥ śrīmāṃs tava sutaṃ prati<BR>
08,017.036a	samārgaṇagaṇaṃ cāpaṃ chittvā tasya mahān asiḥ<BR>
08,017.036c	nipapāta tato bhūmau cyutaḥ sarpa ivāmbarāt<BR>
08,017.037a	athānyad dhanur ādāya sahadevaḥ pratāpavān<BR>
08,017.037c	duḥśāsanāya cikṣepa bāṇam antakaraṃ tataḥ<BR>
08,017.038a	tam āpatantaṃ viśikhaṃ yamadaṇḍopamatviṣam<BR>
08,017.038c	khaḍgena śitadhāreṇa dvidhā ciccheda kauravaḥ<BR>
08,017.038d*0127_01	tatas taṃ niśitaṃ khaḍgam āvidhya yudhi satvaraḥ<BR>
08,017.038d*0127_02	dhanuś cānyat samādāya śaraṃ jagrāha vīryavān<BR>
08,017.039a	tam āpatantaṃ sahasā nistriṃśaṃ niśitaiḥ śaraiḥ<BR>
08,017.039c	pātayām āsa samare sahadevo hasann iva<BR>
08,017.040a	tato bāṇāṃś catuḥṣaṣṭiṃ tava putro mahāraṇe<BR>
08,017.040c	sahadevarathe tūrṇaṃ pātayām āsa bhārata<BR>
08,017.041a	tāñ śarān samare rājan vegenāpatato bahūn<BR>
08,017.041c	ekaikaṃ pañcabhir bāṇaiḥ sahadevo nyakṛntata<BR>
08,017.042a	sa nivārya mahābāṇāṃs tava putreṇa preṣitān<BR>
08,017.042c	athāsmai subahūn bāṇān mādrīputraḥ samācinot<BR>
08,017.042c*0128_01	**** **** preṣayām āsa saṃyuge<BR>
08,017.042c*0128_02	tān bāṇāṃs tava putro 'pi chittvaikaikaṃ tribhiḥ śaraiḥ<BR>
08,017.042c*0128_03	nanāda sumahānādaṃ dārayāṇo vasuṃdharām<BR>
08,017.042c*0128_04	tato duḥśāsano rājan viddhvā pāṇḍusutaṃ raṇe<BR>
08,017.042c*0128_05	sārathiṃ navabhir bāṇair<BR>
08,017.043a	tataḥ kruddho mahārāja sahadevaḥ pratāpavān<BR>
08,017.043c	samādhatta śaraṃ ghoraṃ mṛtyukālāntakopamam<BR>
08,017.043e	vikṛṣya balavac cāpaṃ tava putrāya so 'sṛjat<BR>
08,017.044a	sa taṃ nirbhidya vegena bhittvā ca kavacaṃ mahat<BR>
08,017.044c	prāviśad dharaṇīṃ rājan valmīkam iva pannagaḥ<BR>
08,017.044e	tataḥ sa mumuhe rājaṃs tava putro mahārathaḥ<BR>
08,017.045a	mūḍhaṃ cainaṃ samālakṣya sārathis tvarito ratham<BR>
08,017.045c	apovāha bhṛśaṃ trasto vadhyamānaṃ śitaiḥ śaraiḥ<BR>
08,017.045d*0129_01	nādas tu sumahān āsīn nādayan vai vasuṃdharām<BR>
08,017.046a	parājitya raṇe taṃ tu pāṇḍavaḥ pāṇḍupūrvaja<BR>
08,017.046c	duryodhanabalaṃ hṛṣṭaḥ prāmathad vai samantataḥ<BR>
08,017.047a	pipīlikāpuṭaṃ rājan yathāmṛdnān naro ruṣā<BR>
08,017.047c	tathā sā kauravī senā mṛditā tena bhārata<BR>
08,017.048a	nakulaṃ rabhasaṃ yuddhe dārayantaṃ varūthinīm<BR>
08,017.048c	karṇo vaikartano rājan vārayām āsa vai tadā<BR>
08,017.049a	nakulaś ca tadā karṇaṃ prahasann idam abravīt<BR>
08,017.049c	cirasya bata dṛṣṭo 'haṃ daivataiḥ saumyacakṣuṣā<BR>
08,017.050a	yasya me tvaṃ raṇe pāpa cakṣurviṣayam āgataḥ<BR>
08,017.050c	tvaṃ hi mūlam anarthānāṃ vairasya kalahasya ca<BR>
08,017.051a	tvaddoṣāt kuravaḥ kṣīṇāḥ samāsādya parasparam<BR>
08,017.051c	tvām adya samare hatvā kṛtakṛtyo 'smi vijvaraḥ<BR>
08,017.052a	evam uktaḥ pratyuvāca nakulaṃ sūtanandanaḥ<BR>
08,017.052c	sadṛśaṃ rājaputrasya dhanvinaś ca viśeṣataḥ<BR>
08,017.053a	praharasva raṇe bāla paśyāmas tava pauruṣam<BR>
08,017.053c	karma kṛtvā raṇe śūra tataḥ katthitum arhasi<BR>
08,017.054a	anuktvā samare tāta śūrā yudhyanti śaktitaḥ<BR>
08,017.054c	sa yudhyasva mayā śaktyā vineṣye darpam adya te<BR>
08,017.055a	ity uktvā prāharat tūrṇaṃ pāṇḍuputrāya sūtajaḥ<BR>
08,017.055c	vivyādha cainaṃ samare trisaptatyā śilīmukhaiḥ<BR>
08,017.056a	nakulas tu tato viddhaḥ sūtaputreṇa bhārata<BR>
08,017.056c	aśītyāśīviṣaprakhyaiḥ sūtaputram avidhyata<BR>
08,017.057a	tasya karṇo dhanuś chittvā svarṇapuṅkhaiḥ śilāśitaiḥ<BR>
08,017.057c	triṃśatā parameṣvāsaḥ śaraiḥ pāṇḍavam ārdayat<BR>
08,017.058a	te tasya kavacaṃ bhittvā papuḥ śoṇitam āhave<BR>
08,017.058c	āśīviṣā yathā nāgā bhittvā gāṃ salilaṃ papuḥ<BR>
08,017.059a	athānyad dhanur ādāya hemapṛṣṭhaṃ durāsadam<BR>
08,017.059c	karṇaṃ vivyādha viṃśatyā sārathiṃ ca tribhiḥ śaraiḥ<BR>
08,017.060a	tataḥ kruddho mahārāja nakulaḥ paravīrahā<BR>
08,017.060c	kṣurapreṇa sutīkṣṇena karṇasya dhanur acchinat<BR>
08,017.061a	athainaṃ chinnadhanvānaṃ sāyakānāṃ śatais tribhiḥ<BR>
08,017.061c	ājaghne prahasan vīraḥ sarvalokamahāratham<BR>
08,017.062a	karṇam abhyarditaṃ dṛṣṭvā pāṇḍuputreṇa māriṣa<BR>
08,017.062c	vismayaṃ paramaṃ jagmū rathinaḥ saha daivataiḥ<BR>
08,017.063a	athānyad dhanur ādāya karṇo vaikartanas tadā<BR>
08,017.063c	nakulaṃ pañcabhir bāṇair jatrudeśe samārdayat<BR>
08,017.064a	uraḥsthair atha tair bāṇair mādrīputro vyarocata<BR>
08,017.064c	svaraśmibhir ivādityo bhuvane visṛjan prabhām<BR>
08,017.065a	nakulas tu tataḥ karṇaṃ viddhvā saptabhir āyasaiḥ<BR>
08,017.065c	athāsya dhanuṣaḥ koṭiṃ punaś ciccheda māriṣa<BR>
08,017.066a	so 'nyat kārmukam ādāya samare vegavattaram<BR>
08,017.066c	nakulasya tato bāṇaiḥ sarvato 'vārayad diśaḥ<BR>
08,017.067a	saṃchādyamānaḥ sahasā karṇacāpacyutaiḥ śaraiḥ<BR>
08,017.067c	ciccheda sa śarāṃs tūrṇaṃ śarair eva mahārathaḥ<BR>
08,017.068a	tato bāṇamayaṃ jālaṃ vitataṃ vyomny adṛśyata<BR>
08,017.068c	khadyotānāṃ gaṇair eva saṃpatadbhir yathā nabhaḥ<BR>
08,017.069a	tair vimuktaiḥ śaraśataiś chāditaṃ gaganaṃ tadā<BR>
08,017.069c	śalabhānāṃ yathā vrātais tadvad āsīt samākulam<BR>
08,017.070a	te śarā hemavikṛtāḥ saṃpatanto muhur muhuḥ<BR>
08,017.070c	śreṇīkṛtā abhāsanta haṃsāḥ śreṇīgatā iva<BR>
08,017.071a	bāṇajālāvṛte vyomni chādite ca divākare<BR>
08,017.071c	samasarpat tato bhūtaṃ kiṃ cid eva viśāṃ pate<BR>
08,017.072a	niruddhe tatra mārge tu śarasaṃghaiḥ samantataḥ<BR>
08,017.072c	vyarocatāṃ mahābhāgau bālasūryāv ivoditau<BR>
08,017.073a	karṇacāpacyutair bāṇair vadhyamānās tu somakāḥ<BR>
08,017.073c	avālīyanta rājendra vedanārtāḥ śarārditāḥ<BR>
08,017.074a	nakulasya tathā bāṇair vadhyamānā camūs tava<BR>
08,017.074c	vyaśīryata diśo rājan vātanunnā ivāmbudāḥ<BR>
08,017.075a	te sene vadhyamāne tu tābhyāṃ divyair mahāśaraiḥ<BR>
08,017.075c	śarapātam apakramya tataḥ prekṣakavat sthite<BR>
08,017.076a	protsārite jane tasmin karṇapāṇḍavayoḥ śaraiḥ<BR>
08,017.076c	vivyādhāte mahātmānāv anyonyaṃ śaravṛṣṭibhiḥ<BR>
08,017.077a	nidarśayantau tv astrāṇi divyāni raṇamūrdhani<BR>
08,017.077c	chādayantau ca sahasā parasparavadhaiṣiṇau<BR>
08,017.078a	nakulena śarā muktāḥ kaṅkabarhiṇavāsasaḥ<BR>
08,017.078c	te tu karṇam avacchādya vyatiṣṭhanta yathā pare<BR>
08,017.078d*0130_01	tathaiva sūtaputreṇa preṣitāḥ paramāhave<BR>
08,017.078d*0130_02	pāṇḍuputram avacchādya vyatiṣṭhantāmbare śarāḥ<BR>
08,017.079a	śaraveśmapraviṣṭau tau dadṛśāte na kaiś cana<BR>
08,017.079c	candrasūryau yathā rājaṃś chādyamānau jalāgame<BR>
08,017.080a	tataḥ kruddho raṇe karṇaḥ kṛtvā ghorataraṃ vapuḥ<BR>
08,017.080c	pāṇḍavaṃ chādayām āsa samantāc charavṛṣṭibhiḥ<BR>
08,017.081a	sa cchādyamānaḥ samare sūtaputreṇa pāṇḍavaḥ<BR>
08,017.081c	na cakāra vyathāṃ rājan bhāskaro jaladair yathā<BR>
08,017.082a	tataḥ prahasyādhirathiḥ śarajālāni māriṣa<BR>
08,017.082c	preṣayām āsa samare śataśo 'tha sahasraśaḥ<BR>
08,017.083a	ekacchāyam abhūt sarvaṃ tasya bāṇair mahātmanaḥ<BR>
08,017.083c	abhracchāyeva saṃjajñe saṃpatadbhiḥ śarottamaiḥ<BR>
08,017.084a	tataḥ karṇo mahārāja dhanuś chittvā mahātmanaḥ<BR>
08,017.084c	sārathiṃ pātayām āsa rathanīḍād dhasann iva<BR>
08,017.085a	tathāśvāṃś caturaś cāsya caturbhir niśitaiḥ śaraiḥ<BR>
08,017.085c	yamasya sadanaṃ tūrṇaṃ preṣayām āsa bhārata<BR>
08,017.086a	athāsya taṃ rathaṃ tūrṇaṃ tilaśo vyadhamac charaiḥ<BR>
08,017.086c	patākāṃ cakrarakṣau ca dhvajaṃ khaḍgaṃ ca māriṣa<BR>
08,017.086e	śatacandraṃ tataś carma sarvopakaraṇāni ca<BR>
08,017.086f*0131_01	suvarṇavikṛtaṃ tac ca dhanuḥ saśaram āhave<BR>
08,017.087a	hatāśvo virathaś caiva vivarmā ca viśāṃ pate<BR>
08,017.087c	avatīrya rathāt tūrṇaṃ parighaṃ gṛhya viṣṭhitaḥ<BR>
08,017.088a	tam udyataṃ mahāghoraṃ parighaṃ tasya sūtajaḥ<BR>
08,017.088c	vyahanat sāyakai rājañ śataśo 'tha sahasraśaḥ<BR>
08,017.089a	vyāyudhaṃ cainam ālakṣya śaraiḥ saṃnataparvabhiḥ<BR>
08,017.089c	ārdayad bahuśaḥ karṇo na cainaṃ samapīḍayat<BR>
08,017.090a	sa vadhyamānaḥ samare kṛtāstreṇa balīyasā<BR>
08,017.090c	prādravat sahasā rājan nakulo vyākulendriyaḥ<BR>
08,017.091a	tam abhidrutya rādheyaḥ prahasan vai punaḥ punaḥ<BR>
08,017.091c	sajyam asya dhanuḥ kaṇṭhe so 'vāsṛjata bhārata<BR>
08,017.092a	tataḥ sa śuśubhe rājan kaṇṭhāsaktamahādhanuḥ<BR>
08,017.092c	pariveṣam anuprāpto yathā syād vyomni candramāḥ<BR>
08,017.092e	yathaiva ca sito meghaḥ śakracāpena śobhitaḥ<BR>
08,017.092f*0132_01	aśobhata mahārāja pāṇḍuputras tathā raṇe<BR>
08,017.093a	tam abravīt tadā karṇo vyarthaṃ vyāhṛtavān asi<BR>
08,017.093c	vadedānīṃ punar hṛṣṭo vadhyaṃ māṃ tvaṃ punaḥ punaḥ<BR>
08,017.094a	mā yotsīr gurubhiḥ sārdhaṃ balavadbhiś ca pāṇḍava<BR>
08,017.094c	sadṛśais tāta yudhyasva vrīḍāṃ mā kuru pāṇḍava<BR>
08,017.094e	gṛhaṃ vā gaccha mādreya yatra vā kṛṣṇaphalgunau<BR>
08,017.095a	evam uktvā mahārāja vyasarjayata taṃ tataḥ<BR>
08,017.095c	vadhaprāptaṃ tu taṃ rājan nāvadhīt sūtanandanaḥ<BR>
08,017.095e	smṛtvā kuntyā vaco rājaṃs tata enaṃ vyasarjayat<BR>
08,017.096a	visṛṣṭaḥ pāṇḍavo rājan sūtaputreṇa dhanvinā<BR>
08,017.096c	vrīḍann iva jagāmātha yudhiṣṭhirarathaṃ prati<BR>
08,017.097a	āruroha rathaṃ cāpi sūtaputrapratāpitaḥ<BR>
08,017.097c	niḥśvasan duḥkhasaṃtaptaḥ kumbhe kṣipta ivoragaḥ<BR>
08,017.098a	taṃ visṛjya raṇe karṇaḥ pāñcālāṃs tvarito yayau<BR>
08,017.098c	rathenātipatākena candravarṇahayena ca<BR>
08,017.099a	tatrākrando mahān āsīt pāṇḍavānāṃ viśāṃ pate<BR>
08,017.099c	dṛṣṭvā senāpatiṃ yāntaṃ pāñcālānāṃ rathavrajān<BR>
08,017.100a	tatrākaron mahārāja kadanaṃ sūtanandanaḥ<BR>
08,017.100c	madhyaṃ gate dinakare cakravat pracaran prabhuḥ<BR>
08,017.101a	bhagnacakrai rathaiḥ ke cic chinnadhvajapatākibhiḥ<BR>
08,017.101c	sasūtair hatasūtaiś ca bhagnākṣaiś caiva māriṣa<BR>
08,017.101e	hriyamāṇān apaśyāma pāñcālānāṃ rathavrajān<BR>
08,017.102a	tatra tatra ca saṃbhrāntā vicerur mattakuñjarāḥ<BR>
08,017.102c	davāgninā parītāṅgā yathaiva syur mahāvane<BR>
08,017.103a	bhinnakumbhā virudhirāś chinnahastāś ca vāraṇāḥ<BR>
08,017.103c	bhinnagātravarāś caiva cchinnavālāś ca māriṣa<BR>
08,017.103e	chinnābhrāṇīva saṃpetur vadhyamānā mahātmanā<BR>
08,017.104a	apare trāsitā nāgā nārācaśatatomaraiḥ<BR>
08,017.104c	tam evābhimukhā yānti śalabhā iva pāvakam<BR>
08,017.105a	apare niṣṭanantaḥ sma vyadṛśyanta mahādvipāḥ<BR>
08,017.105c	kṣarantaḥ śoṇitaṃ gātrair nagā iva jalaplavam<BR>
08,017.106a	uraśchadair vimuktāś ca vālabandhaiś ca vājinaḥ<BR>
08,017.106c	rājataiś ca tathā kāṃsyaiḥ sauvarṇaiś caiva bhūṣaṇaiḥ<BR>
08,017.107a	hīnā āstaraṇaiś caiva khalīnaiś ca vivarjitāḥ<BR>
08,017.107c	cāmaraiś ca kuthābhiś ca tūṇīraiḥ patitair api<BR>
08,017.108a	nihataiḥ sādibhiś caiva śūrair āhavaśobhibhiḥ<BR>
08,017.108b*0133_01	vātāyamānān sahasā prapaśyāma hayottamān<BR>
08,017.108c	apaśyāma raṇe tatra bhrāmyamāṇān hayottamān<BR>
08,017.109a	prāsaiḥ khaḍgaiś ca saṃsyūtān ṛṣṭibhiś ca narādhipa<BR>
08,017.109c	hayayodhān apaśyāma kañcukoṣṇīṣadhāriṇaḥ<BR>
08,017.109d*0134_01	nihatān vadhyamānāṃś ca vepamānāṃś ca bhārata<BR>
08,017.109d*0135_01	nānāṅgāvayavair hīnāṃs tatra tatraiva bhārata<BR>
08,017.109d*0136_01	vihayān sahayāṃś cāpi veṣṭamānāṃs tatas tataḥ<BR>
08,017.110a	rathān hemapariṣkārān suyuktāñ javanair hayaiḥ<BR>
08,017.110c	bhramamāṇān apaśyāma hateṣu rathiṣu drutam<BR>
08,017.111a	bhagnākṣakūbarān kāṃś cic chinnacakrāṃś ca māriṣa<BR>
08,017.111c	vipatākādhvajāṃś cānyāñ chinneṣāyugabandhurān<BR>
08,017.112a	vihīnān rathinas tatra dhāvamānān samantataḥ<BR>
08,017.112b*0137_01	rathāṃs tu tatra vicchinnāṃs tilaśaḥ karṇavikramaiḥ<BR>
08,017.112c	sūryaputraśarais trastān apaśyāma viśāṃ pate<BR>
08,017.113a	viśastrāṃś ca tathaivānyān saśastrāṃś ca bahūn hatān<BR>
08,017.113c	tāvakāñ jālasaṃchannān uroghaṇṭāvibhūṣitān<BR>
08,017.114a	nānāvarṇavicitrābhiḥ patākābhir alaṃkṛtān<BR>
08,017.114c	padātīn anvapaśyāma dhāvamānān samantataḥ<BR>
08,017.115a	śirāṃsi bāhūn ūrūṃś ca chinnān anyāṃs tathā yudhi<BR>
08,017.115b*0138_01	chinnāñ śarais tathā bāhūn ūrūś cāpāñ janādhipa<BR>
08,017.115b*0139_01	śirobhir bāhubhiś chinnaiś citrair ūrubhir eva ca<BR>
08,017.115c	karṇacāpacyutair bāṇair apaśyāma vinākṛtān<BR>
08,017.116a	mahān vyatikaro raudro yodhānām anvadṛśyata<BR>
08,017.116c	karṇasāyakanunnānāṃ hatānāṃ niśitaiḥ śaraiḥ<BR>
08,017.117a	te vadhyamānāḥ samare sūtaputreṇa sṛñjayāḥ<BR>
08,017.117c	tam evābhimukhā yānti pataṃgā iva pāvakam<BR>
08,017.118a	taṃ dahantam anīkāni tatra tatra mahāratham<BR>
08,017.118c	kṣatriyā varjayām āsur yugāntāgnim ivolbaṇam<BR>
08,017.119a	hataśeṣās tu ye vīrāḥ pāñcālānāṃ mahārathāḥ<BR>
08,017.119c	tān prabhagnān drutān karṇaḥ pṛṣṭhato vikirañ śaraiḥ<BR>
08,017.119e	abhyadhāvata tejasvī viśīrṇakavacadhvajān<BR>
08,017.120a	tāpayām āsa tān bāṇaiḥ sūtaputro mahārathaḥ<BR>
08,017.120c	madhyaṃdinam anuprāpto bhūtānīva tamonudaḥ<BR>
08,018.001	saṃjaya uvāca<BR>
08,018.001a	yuyutsuṃ tava putraṃ tu prādravantaṃ mahad balam<BR>
08,018.001c	ulūko 'bhyapatat tūrṇaṃ tiṣṭha tiṣṭheti cābravīt<BR>
08,018.002a	yuyutsus tu tato rājañ śitadhāreṇa patriṇā<BR>
08,018.002c	ulūkaṃ tāḍayām āsa vajreṇendra ivācalam<BR>
08,018.003a	ulūkas tu tataḥ kruddhas tava putrasya saṃyuge<BR>
08,018.003c	kṣurapreṇa dhanuś chittvā tāḍayām āsa karṇinā<BR>
08,018.004a	tad apāsya dhanuś chinnaṃ yuyutsur vegavattaram<BR>
08,018.004c	anyad ādatta sumahac cāpaṃ saṃraktalocanaḥ<BR>
08,018.005a	śākuniṃ ca tataḥ ṣaṣṭyā vivyādha bharatarṣabha<BR>
08,018.005c	sārathiṃ tribhir ānarchat taṃ ca bhūyo vyavidhyata<BR>
08,018.006a	ulūkas taṃ tu viṃśatyā viddhvā hemavibhūṣitaiḥ<BR>
08,018.006c	athāsya samare kruddho dhvajaṃ ciccheda kāñcanam<BR>
08,018.007a	sa cchinnayaṣṭiḥ sumahāñ śīryamāṇo mahādhvajaḥ<BR>
08,018.007c	papāta pramukhe rājan yuyutsoḥ kāñcanojjvalaḥ<BR>
08,018.008a	dhvajam unmathitaṃ dṛṣṭvā yuyutsuḥ krodhamūrchitaḥ<BR>
08,018.008c	ulūkaṃ pañcabhir bāṇair ājaghāna stanāntare<BR>
08,018.009a	ulūkas tasya bhallena tailadhautena māriṣa<BR>
08,018.009c	śiraś ciccheda sahasā yantur bharatasattama<BR>
08,018.009d*0140_01	tac chinnam apatad bhūmau yuyutsoḥ sārathes tadā<BR>
08,018.009d*0140_02	tārārūpaṃ yathā citraṃ nipapāta mahītale<BR>
08,018.009d*0141_01	yantuś ciccheda samare śiraḥ krodhasamanvitaḥ<BR>
08,018.010a	jaghāna caturo 'śvāṃś ca taṃ ca vivyādha pañcabhiḥ<BR>
08,018.010c	so 'tividdho balavatā pratyapāyād rathāntaram<BR>
08,018.011a	taṃ nirjitya raṇe rājann ulūkas tvarito yayau<BR>
08,018.011c	pāñcālān sṛñjayāṃś caiva vinighnan niśitaiḥ śaraiḥ<BR>
08,018.012a	śatānīkaṃ mahārāja śrutakarmā sutas tava<BR>
08,018.012c	vyaśvasūtarathaṃ cakre nimeṣārdhād asaṃbhramam<BR>
08,018.013a	hatāśve tu rathe tiṣṭhañ śatānīko mahābalaḥ<BR>
08,018.013c	gadāṃ cikṣepa saṃkruddhas tava putrasya māriṣa<BR>
08,018.014a	sā kṛtvā syandanaṃ bhasma hayāṃś caiva sasārathīn<BR>
08,018.014c	papāta dharaṇīṃ tūrṇaṃ dārayantīva bhārata<BR>
08,018.015a	tāv ubhau virathau vīrau kurūṇāṃ kīrtivardhanau<BR>
08,018.015c	apākrametāṃ yuddhārtau prekṣamāṇau parasparam<BR>
08,018.016a	putras tu tava saṃbhrānto vivitso ratham āviśat<BR>
08,018.016c	śatānīko 'pi tvaritaḥ prativindhyarathaṃ gataḥ<BR>
08,018.017a	sutasomas tu śakuniṃ vivyādha niśitaiḥ śaraiḥ<BR>
08,018.017c	nākampayata saṃrabdho vāryogha iva parvatam<BR>
08,018.018a	sutasomas tu taṃ dṛṣṭvā pitur atyantavairiṇam<BR>
08,018.018c	śarair anekasāhasraiś chādayām āsa bhārata<BR>
08,018.019a	tāñ śarāñ śakunis tūrṇaṃ cicchedānyaiḥ patatribhiḥ<BR>
08,018.019c	laghvastraś citrayodhī ca jitakāśī ca saṃyuge<BR>
08,018.020a	nivārya samare cāpi śarāṃs tān niśitaiḥ śaraiḥ<BR>
08,018.020c	ājaghāna susaṃkruddhaḥ sutasomaṃ tribhiḥ śaraiḥ<BR>
08,018.021a	tasyāśvān ketanaṃ sūtaṃ tilaśo vyadhamac charaiḥ<BR>
08,018.021c	syālas tava mahāvīryas tatas te cukruśur janāḥ<BR>
08,018.022a	hatāśvo virathaś caiva chinnadhanvā ca māriṣa<BR>
08,018.022c	dhanvī dhanurvaraṃ gṛhya rathād bhūmāv atiṣṭhata<BR>
08,018.022e	vyasṛjat sāyakāṃś caiva svarṇapuṅkhāñ śilāśitān<BR>
08,018.023a	chādayām āsur atha te tava syālasya taṃ ratham<BR>
08,018.023c	pataṃgānām iva vrātāḥ śaravrātā mahāratham<BR>
08,018.024a	rathopasthān samīkṣyāpi vivyathe naiva saubalaḥ<BR>
08,018.024c	pramṛdnaṃś ca śarāṃs tāṃs tāñ śaravrātair mahāyaśāḥ<BR>
08,018.025a	tatrātuṣyanta yodhāś ca siddhāś cāpi divi sthitāḥ<BR>
08,018.025c	sutasomasya tat karma dṛṣṭvāśraddheyam adbhutam<BR>
08,018.025e	rathasthaṃ nṛpatiṃ taṃ tu padātiḥ sann ayodhayat<BR>
08,018.026a	tasya tīkṣṇair mahāvegair bhallaiḥ saṃnataparvabhiḥ<BR>
08,018.026c	vyahanat kārmukaṃ rājā tūṇīraṃ caiva sarvaśaḥ<BR>
08,018.027a	sa cchinnadhanvā samare khaḍgam udyamya nānadan<BR>
08,018.027c	vaiḍūryotpalavarṇābhaṃ hastidantamayatsarum<BR>
08,018.028a	bhrāmyamāṇaṃ tatas taṃ tu vimalāmbbaravarcasam<BR>
08,018.028c	kālopamaṃ tato mene sutasomasya dhīmataḥ<BR>
08,018.029a	so 'carat sahasā khaḍgī maṇḍalāni sahasraśaḥ<BR>
08,018.029c	caturviṃśan mahārāja śikṣābalasamanvitaḥ<BR>
08,018.029d*0142_01	bhrāntam udbhrāntam āviddham āplutaṃ viplutaṃ sṛtam<BR>
08,018.029d*0142_02	saṃpātaṃ samudīryaṃ ca darśayām āsa saṃyuge<BR>
08,018.030a	saubalas tu tatas tasya śarāṃś cikṣepa vīryavān<BR>
08,018.030c	tān āpatata evāśu ciccheda paramāsinā<BR>
08,018.031a	tataḥ kruddho mahārāja saubalaḥ paravīrahā<BR>
08,018.031c	prāhiṇot sutasomasya śarān āśīviṣopamān<BR>
08,018.032a	ciccheda tāṃś ca khaḍgena śikṣayā ca balena ca<BR>
08,018.032c	darśayaṃl lāghavaṃ yuddhe tārkṣyavīryasamadyutiḥ<BR>
08,018.033a	tasya saṃcarato rājan maṇḍalāvartane tadā<BR>
08,018.033c	kṣurapreṇa sutīkṣṇena khaḍgaṃ ciccheda suprabham<BR>
08,018.034a	sa cchinnaḥ sahasā bhūmau nipapāta mahān asiḥ<BR>
08,018.034c	avaśasya sthitaṃ haste taṃ khaḍgaṃ satsaruṃ tadā<BR>
08,018.035a	chinnam ājñāya nistriṃśam avaplutya padāni ṣaṭ<BR>
08,018.035b*0143_01	so 'nyat kārmukam ādāya sudṛḍhaṃ vegavattaram<BR>
08,018.035c	prāvidhyata tataḥ śeṣaṃ sutasomo mahārathaḥ<BR>
08,018.036a	sa cchittvā saguṇaṃ cāpaṃ raṇe tasya mahātmanaḥ<BR>
08,018.036c	papāta dharaṇīṃ tūrṇaṃ svarṇavajravibhūṣitaḥ<BR>
08,018.036e	sutasomas tato 'gacchac chrutakīrter mahāratham<BR>
08,018.037a	saubalo 'pi dhanur gṛhya ghoram anyat suduḥsaham<BR>
08,018.037c	abhyayāt pāṇḍavānīkaṃ nighnañ śatrugaṇān bahūn<BR>
08,018.038a	tatra nādo mahān āsīt pāṇḍavānāṃ viśāṃ pate<BR>
08,018.038c	saubalaṃ samare dṛṣṭvā vicarantam abhītavat<BR>
08,018.039a	tāny anīkāni dṛptāni śastravanti mahānti ca<BR>
08,018.039c	drāvyamāṇāny adṛśyanta saubalena mahātmanā<BR>
08,018.040a	yathā daityacamūṃ rājan devarājo mamarda ha<BR>
08,018.040c	tathaiva pāṇḍavīṃ senāṃ saubaleyo vyanāśayat<BR>
08,018.041a	dhṛṣṭadyumnaṃ kṛpo rājan vārayām āsa saṃyuge<BR>
08,018.041c	yathā dṛptaṃ vane nāgaṃ śarabho vārayed yudhi<BR>
08,018.042a	niruddhaḥ pārṣatas tena gautamena balīyasā<BR>
08,018.042c	padāt padaṃ vicalituṃ nāśaknot tatra bhārata<BR>
08,018.043a	gautamasya vapur dṛṣṭvā dhṛṣṭadyumnarathaṃ prati<BR>
08,018.043c	vitresuḥ sarvabhūtāni kṣayaṃ prāptaṃ ca menire<BR>
08,018.044a	tatrāvocan vimanaso rathinaḥ sādinas tathā<BR>
08,018.044c	droṇasya nidhane nūnaṃ saṃkruddho dvipadāṃ varaḥ<BR>
08,018.045a	śāradvato mahātejā divyāstravid udāradhīḥ<BR>
08,018.045c	api svasti bhaved adya dhṛṣṭadyumnasya gautamāt<BR>
08,018.046a	apīyaṃ vāhinī kṛtsnā mucyeta mahato bhayāt<BR>
08,018.046c	apy ayaṃ brāhmaṇaḥ sarvān na no hanyāt samāgatān<BR>
08,018.047a	yādṛśaṃ dṛśyate rūpam antakapratimaṃ bhṛśam<BR>
08,018.047c	gamiṣyaty adya padavīṃ bhāradvājasya saṃyuge<BR>
08,018.048a	ācāryaḥ kṣiprahastaś ca vijayī ca sadā yudhi<BR>
08,018.048c	astravān vīryasaṃpannaḥ krodhena ca samanvitaḥ<BR>
08,018.049a	pārṣataś ca bhṛśaṃ yuddhe vimukho 'dyāpi lakṣyate<BR>
08,018.049c	ity evaṃ vividhā vācas tāvakānāṃ paraiḥ saha<BR>
08,018.049d*0144_01	vyaśrūyanta mahārāja tayos tatra samāgame<BR>
08,018.049d*0145_01	vicerus tatra samare gautamād bhayaśaṃsakāḥ<BR>
08,018.050a	viniḥśvasya tataḥ kruddhaḥ kṛpaḥ śāradvato nṛpa<BR>
08,018.050c	pārṣataṃ chādayām āsa niśceṣṭaṃ sarvamarmasu<BR>
08,018.051a	sa vadhyamānaḥ samare gautamena mahātmanā<BR>
08,018.051c	kartavyaṃ na prajānāti mohitaḥ paramāhave<BR>
08,018.052a	tam abravīt tato yantā kaccit kṣemaṃ nu pārṣata<BR>
08,018.052c	īdṛśaṃ vyasanaṃ yuddhe na te dṛṣṭaṃ kadā cana<BR>
08,018.053a	daivayogāt tu te bāṇā nātaran marmabhedinaḥ<BR>
08,018.053c	preṣitā dvijamukhyena marmāṇy uddiśya sarvaśaḥ<BR>
08,018.054a	vyāvartaye tatra rathaṃ nadīvegam ivārṇavāt<BR>
08,018.054c	avadhyaṃ brāhmaṇaṃ manye yena te vikramo hataḥ<BR>
08,018.055a	dhṛṣṭadyumnas tato rājañ śanakair abravīd vacaḥ<BR>
08,018.055c	muhyate me manas tāta gātre svedaś ca jāyate<BR>
08,018.056a	vepathuṃ ca śarīre me romaharṣaṃ ca paśya vai<BR>
08,018.056c	varjayan brāhmaṇaṃ yuddhe śanair yāhi yato 'cyutaḥ<BR>
08,018.057a	arjunaṃ bhīmasenaṃ vā samare prāpya sārathe<BR>
08,018.057c	kṣemam adya bhaved yantar iti me naiṣṭhikī matiḥ<BR>
08,018.058a	tataḥ prāyān mahārāja sārathis tvarayan hayān<BR>
08,018.058c	yato bhīmo maheṣvāso yuyudhe tava sainikaiḥ<BR>
08,018.059a	pradrutaṃ tu rathaṃ dṛṣṭvā dhṛṣṭadyumnasya māriṣa<BR>
08,018.059c	kirañ śaraśatāny eva gautamo 'nuyayau tadā<BR>
08,018.060a	śaṅkhaṃ ca pūrayām āsa muhur muhur ariṃdamaḥ<BR>
08,018.060c	pārṣataṃ prādravad yantaṃ mahendra iva śambaram<BR>
08,018.061a	śikhaṇḍinaṃ tu samare bhīṣmamṛtyuṃ durāsadam<BR>
08,018.061c	hārdikyo vārayām āsa smayann iva muhur muhuḥ<BR>
08,018.062a	śikhaṇḍī ca samāsādya hṛdikānāṃ mahāratham<BR>
08,018.062c	pañcabhir niśitair bhallair jatrudeśe samārdayat<BR>
08,018.063a	kṛtavarmā tu saṃkruddho bhittvā ṣaṣṭibhir āśugaiḥ<BR>
08,018.063c	dhanur ekena ciccheda hasan rājan mahārathaḥ<BR>
08,018.064a	athānyad dhanur ādāya drupadasyātmajo balī<BR>
08,018.064c	tiṣṭha tiṣṭheti saṃkruddho hārdikyaṃ pratyabhāṣata<BR>
08,018.065a	tato 'sya navatiṃ bāṇān rukmapuṅkhān sutejanān<BR>
08,018.065c	preṣayām āsa rājendra te 'syābhraśyanta varmaṇaḥ<BR>
08,018.066a	vitathāṃs tān samālakṣya patitāṃś ca mahītale<BR>
08,018.066c	kṣurapreṇa sutīkṣṇena kārmukaṃ cicchide balī<BR>
08,018.067a	athainaṃ chinnadhanvānaṃ bhagnaśṛṅgam ivarṣabham<BR>
08,018.067c	aśītyā mārgaṇaiḥ kruddho bāhvor urasi cārdayat<BR>
08,018.068a	kṛtavarmā tu saṃkruddho mārgaṇaiḥ kṛtavikṣataḥ<BR>
08,018.068b*0146_01	vavāma rudhiraṃ gātraiḥ kumbhavaktrād ivodakam<BR>
08,018.068b*0146_02	rudhireṇa pariklinnaḥ kṛtavarmā tv arājata<BR>
08,018.068b*0146_03	varṣeṇa kledito rājan yathā gairikaparvataḥ<BR>
08,018.068c	dhanur anyat samādāya samārgaṇagaṇaṃ prabho<BR>
08,018.068e	śikhaṇḍinaṃ bāṇavaraiḥ skandhadeśe 'bhyatāḍayat<BR>
08,018.069a	skandhadeśe sthitair bāṇaiḥ śikhaṇḍī ca rarāja ha<BR>
08,018.069c	śākhāpratānair vimalaiḥ sumahān sa yathā drumaḥ<BR>
08,018.070a	tāv anyonyaṃ bhṛśaṃ viddhvā rudhireṇa samukṣitau<BR>
08,018.070b*0147_01	poplūyamānau hi yathā mahāntau śoṇitahrade<BR>
08,018.070b*0147_02	tadvad virejatur vīrau śoṇitena pariplutau<BR>
08,018.070b*0147_03	yathā ca kiṃśukau phullau puṣyamāse 'bhyupāgatau<BR>
08,018.070b*0147_04	rudhirokṣitasarvāṅgau raktacandanarūṣitau<BR>
08,018.070b*0147_05	bhujagāv iva saṃkruddhau rejatus tau narottamau<BR>
08,018.070b*0147_06	tāv ubhau śaranunnāṅgau parasparaśarakṣatau<BR>
08,018.070c	anyonyaśṛṅgābhihatau rejatur vṛṣabhāv iva<BR>
08,018.071a	anyonyasya vadhe yatnaṃ kurvāṇau tau mahārathau<BR>
08,018.071c	rathābhyāṃ ceratus tatra maṇḍalāni sahasraśaḥ<BR>
08,018.072a	kṛtavarmā mahārāja pārṣataṃ niśitaiḥ śaraiḥ<BR>
08,018.072c	raṇe vivyādha saptatyā svarṇapuṅkhaiḥ śilāśitaiḥ<BR>
08,018.073a	tato 'sya samare bāṇaṃ bhojaḥ praharatāṃ varaḥ<BR>
08,018.073c	jīvitāntakaraṃ ghoraṃ vyasṛjat tvarayānvitaḥ<BR>
08,018.074a	sa tenābhihato rājan mūrchām āśu samāviśat<BR>
08,018.074c	dhvajayaṣṭiṃ ca sahasā śiśriye kaśmalāvṛtaḥ<BR>
08,018.075a	apovāha raṇāt taṃ tu sārathī rathināṃ varam<BR>
08,018.075c	hārdikyaśarasaṃtaptaṃ niḥśvasantaṃ punaḥ punaḥ<BR>
08,018.076a	parājite tataḥ śūre drupadasya sute prabho<BR>
08,018.076c	prādravat pāṇḍavī senā vadhyamānā samantataḥ<BR>
08,019.001	saṃjaya uvāca<BR>
08,019.001a	śvetāśvo 'pi mahārāja vyadhamat tāvakaṃ balam<BR>
08,019.001c	yathā vāyuḥ samāsādya tūlarāśiṃ samantataḥ<BR>
08,019.002a	pratyudyayus trigartās taṃ śibayaḥ kauravaiḥ saha<BR>
08,019.002c	śālvāḥ saṃśaptakāś caiva nārāyaṇabalaṃ ca yat<BR>
08,019.003a	satyasenaḥ satyakīrtir mitradevaḥ śrutaṃjayaḥ<BR>
08,019.003c	sauśrutiś citrasenaś ca mitravarmā ca bhārata<BR>
08,019.003d*0148_01	suśarmā ca sudharmā ca suvarmā caiva bhārata<BR>
08,019.004a	trigartarājaḥ samare bhrātṛbhiḥ parivāritaḥ<BR>
08,019.004c	putraiś caiva maheṣvāsair nānāśastradharair yudhi<BR>
08,019.005a	te sṛjantaḥ śaravrātān kiranto 'rjunam āhave<BR>
08,019.005c	abhyadravanta samare vāryoghā iva sāgaram<BR>
08,019.006a	te tv arjunaṃ samāsādya yodhāḥ śatasahasraśaḥ<BR>
08,019.006c	agacchan vilayaṃ sarve tārkṣyaṃ dṛṣṭveva pannagāḥ<BR>
08,019.007a	te vadhyamānāḥ samare nājahuḥ pāṇḍavaṃ tadā<BR>
08,019.007c	dahyamānā yathā rājañ śalabhā iva pāvakam<BR>
08,019.008a	satyasenas tribhir bāṇair vivyādha yudhi pāṇḍavam<BR>
08,019.008c	mitradevas triṣaṣṭyā ca candradevaś ca saptabhiḥ<BR>
08,019.009a	mitravarmā trisaptatyā sauśrutiś cāpi pañcabhiḥ<BR>
08,019.009c	śatruṃjayaś ca viṃśatyā suśarmā navabhiḥ śaraiḥ<BR>
08,019.009d*0149_01	sa viddho bahubhiḥ saṃkhye prativivyādha tān nṛpān<BR>
08,019.009d*0150_01	sauśrutiṃ saptabhir viddhvā satyasenaṃ tribhiḥ śaraiḥ<BR>
08,019.009d*0151_01	sauśrutiṃ pañcaviṃśatyā candradevaṃ tathāṣṭabhiḥ<BR>
08,019.009d*0152_01	śatruṃjayaṃ ca viṃśatyā candradevaṃ tathāṣṭabhiḥ<BR>
08,019.009d*0153_01	mitradevaṃ śatenaiva śrutasenaṃ tribhiḥ śaraiḥ<BR>
08,019.009d*0154_01	navabhir mitravarmāṇaṃ suśarmāṇaṃ tathāṣṭabhiḥ<BR>
08,019.009d*0155_01	suvarmāṇaṃ śatenājau suśarmāṇaṃ ca paṃcabhiḥ<BR>
08,019.009d*0155_02	bhūyaś caiva suśarmāṇaṃ suvarmāṇaṃ tathāṣṭabhiḥ<BR>
08,019.010a	śatruṃjayaṃ ca rājānaṃ hatvā tatra śilāśitaiḥ<BR>
08,019.010c	sauśruteḥ saśirastrāṇaṃ śiraḥ kāyād apāharat<BR>
08,019.010e	tvaritaś candradevaṃ ca śarair ninye yamakṣayam<BR>
08,019.011a	athetarān mahārāja yatamānān mahārathān<BR>
08,019.011c	pañcabhiḥ pañcabhir bāṇair ekaikaṃ pratyavārayat<BR>
08,019.012a	satyasenas tu saṃkruddhas tomaraṃ vyasṛjan mahat<BR>
08,019.012c	samuddiśya raṇe kṛṣṇaṃ siṃhanādaṃ nanāda ca<BR>
08,019.013a	sa nirbhidya bhujaṃ savyaṃ mādhavasya mahātmanaḥ<BR>
08,019.013c	ayasmayo mahācaṇḍo jagāma dharaṇīṃ tadā<BR>
08,019.014a	mādhavasya tu viddhasya tomareṇa mahāraṇe<BR>
08,019.014c	pratodaḥ prāpatad dhastād raśmayaś ca viśāṃ pate<BR>
08,019.014d*0156_01	vāsudevaṃ vibhinnāṅgaṃ dṛṣṭvā pārtho dhanaṃjayaḥ<BR>
08,019.014d*0156_02	krodham āhārayat tīvraṃ kṛṣṇaṃ cedam uvāca ha<BR>
08,019.014d*0156_03	prāpayāśvān mahābāho satyasenaṃ prati prabho<BR>
08,019.014d*0157_01	yāvad enaṃ śarais tīkṣṇair nayāmi yamasādanam<BR>
08,019.014d*0158_01	tataḥ saṃcodayām āsa satyasenarathaṃ prati<BR>
08,019.014d*0159_01	atha divyāstravic chūro jātamanyur dhanaṃjayaḥ<BR>
08,019.015a	sa pratodaṃ punar gṛhya raśmīṃś caiva mahāyaśāḥ<BR>
08,019.015c	vāhayām āsa tān aśvān satyasenarathaṃ prati<BR>
08,019.016a	viṣvaksenaṃ tu nirbhinnaṃ prekṣya pārtho dhanaṃjayaḥ<BR>
08,019.016c	satyasenaṃ śarais tīkṣṇair dārayitvā mahābalaḥ<BR>
08,019.017a	tataḥ suniśitair bāṇai rājñas tasya mahac chiraḥ<BR>
08,019.017c	kuṇḍalopacitaṃ kāyāc cakarta pṛtanāntare<BR>
08,019.018a	taṃ nihatya śitair bāṇair mitravarmāṇam ākṣipat<BR>
08,019.018c	vatsadantena tīkṣṇena sārathiṃ cāsya māriṣa<BR>
08,019.019a	tataḥ śaraśatair bhūyaḥ saṃśaptakagaṇān vaśī<BR>
08,019.019c	pātayām āsa saṃkruddhaḥ śataśo 'tha sahasraśaḥ<BR>
08,019.020a	tato rajatapuṅkhena rājñaḥ śīrṣaṃ mahātmanaḥ<BR>
08,019.020c	mitradevasya ciccheda kṣurapreṇa mahāyaśāḥ<BR>
08,019.020e	suśarmāṇaṃ ca saṃkruddho jatrudeśe samārdayat<BR>
08,019.020f*0160_01	nārācena sutīkṣṇena sumuktena mahāyaśāḥ<BR>
08,019.021a	tataḥ saṃśaptakāḥ sarve parivārya dhanaṃjayam<BR>
08,019.021c	śastraughair mamṛduḥ kruddhā nādayanto diśo daśa<BR>
08,019.022a	abhyarditas tu tair jiṣṇuḥ śakratulyaparākramaḥ<BR>
08,019.022c	aindram astram ameyātmā prāduścakre mahārathaḥ<BR>
08,019.022e	tataḥ śarasahasrāṇi prādurāsan viśāṃ pate<BR>
08,019.022f*0161_01	kārmukāt pāṇḍuputrasya pārthasyāmitatejasaḥ<BR>
08,019.023a	dhvajānāṃ chidyamānānāṃ kārmukāṇāṃ ca saṃyuge<BR>
08,019.023c	rathānāṃ sapatākānāṃ tūṇīrāṇāṃ śaraiḥ saha<BR>
08,019.024a	akṣāṇām atha yoktrāṇāṃ cakrāṇāṃ raśmibhiḥ saha<BR>
08,019.024c	kūbarāṇāṃ varūthānāṃ pṛṣatkānāṃ ca saṃyuge<BR>
08,019.025a	aśmanāṃ patatāṃ caiva prāsānām ṛṣṭibhiḥ saha<BR>
08,019.025c	gadānāṃ parighāṇāṃ ca śaktīnāṃ tomaraiḥ saha<BR>
08,019.026a	śataghnīnāṃ sacakrāṇāṃ bhujānām ūrubhiḥ saha<BR>
08,019.026c	kaṇṭhasūtrāṅgadānāṃ ca keyūrāṇāṃ ca māriṣa<BR>
08,019.027a	hārāṇām atha niṣkāṇāṃ tanutrāṇāṃ ca bhārata<BR>
08,019.027c	chatrāṇāṃ vyajanānāṃ ca śirasāṃ mukuṭaiḥ saha<BR>
08,019.027e	aśrūyata mahāñ śabdas tatra tatra viśāṃ pate<BR>
08,019.028a	sakuṇḍalāni svakṣīṇi pūrṇacandranibhāni ca<BR>
08,019.028c	śirāṃsy urvyām adṛśyanta tārāgaṇa ivāmbare<BR>
08,019.029a	susragvīṇi suvāsāṃsi candanenokṣitāni ca<BR>
08,019.029c	śarīrāṇi vyadṛśyanta hatānāṃ ca mahītale<BR>
08,019.029e	gandharvanagarākāraṃ ghoram āyodhanaṃ tadā<BR>
08,019.030a	nihatai rājaputraiś ca kṣatriyaiś ca mahābalaiḥ<BR>
08,019.030b*0162_01	arjunena mahārāja tatra tatra mahāraṇe<BR>
08,019.030c	hastibhiḥ patitaiś caiva turagaiś cābhavan mahī<BR>
08,019.030e	agamyamārgā samare viśīrṇair iva parvataiḥ<BR>
08,019.031a	nāsīc cakrapathaś caiva pāṇḍavasya mahātmanaḥ<BR>
08,019.031c	nighnataḥ śātravān bhallair hastyaśvaṃ cāmitaṃ mahat<BR>
08,019.032a	ā tumbād avasīdanti rathacakrāṇi māriṣa<BR>
08,019.032b*0163_01	āsāditas tato rājan rathacakraṃ viśāṃ pate<BR>
08,019.032c	raṇe vicaratas tasya tasmiṃl lohitakardame<BR>
08,019.033a	sīdamānāni cakrāṇi samūhus turagā bhṛśam<BR>
08,019.033c	śrameṇa mahatā yuktā manomārutaraṃhasaḥ<BR>
08,019.034a	vadhyamānaṃ tu tat sainyaṃ pāṇḍuputreṇa dhanvinā<BR>
08,019.034c	prāyaśo vimukhaṃ sarvaṃ nāvatiṣṭhata saṃyuge<BR>
08,019.035a	tāñ jitvā samare jiṣṇuḥ saṃśaptakagaṇān bahūn<BR>
08,019.035c	rarāja sa mahārāja vidhūmo 'gnir iva jvalan<BR>
08,019.036a	yudhiṣṭhiraṃ mahārāja visṛjantaṃ śarān bahūn<BR>
08,019.036c	svayaṃ duryodhano rājā pratyagṛhṇād abhītavat<BR>
08,019.037a	tam āpatantaṃ sahasā tava putraṃ mahābalam<BR>
08,019.037c	dharmarājo drutaṃ viddhvā tiṣṭha tiṣṭheti cābravīt<BR>
08,019.038a	sā ca taṃ prativivyādha navabhir niśitaiḥ śaraiḥ<BR>
08,019.038c	sārathiṃ cāsya bhallena bhṛśaṃ kruddho 'bhyatāḍayat<BR>
08,019.039a	tato yudhiṣṭhiro rājā hemapuṅkhāñ śilīmukhān<BR>
08,019.039a*0164_01	**** **** pratyagṛhṇād abhītavat<BR>
08,019.039a*0164_02	tvarayā parayā yukto<BR>
08,019.039c	duryodhanāya cikṣepa trayodaśa śilāśitān<BR>
08,019.040a	caturbhiś caturo vāhāṃs tasya hatvā mahārathaḥ<BR>
08,019.040c	pañcamena śiraḥ kāyāt sārathes tu samākṣipat<BR>
08,019.041a	ṣaṣṭhena ca dhvajaṃ rājñaḥ saptamena ca kārmukam<BR>
08,019.041c	aṣṭamena tathā khaḍgaṃ pātayām āsa bhūtale<BR>
08,019.041e	pañcabhir nṛpatiṃ cāpi dharmarājo 'rdayad bhṛśam<BR>
08,019.042a	hatāśvāt tu rathāt tasmād avaplutya sutas tava<BR>
08,019.042c	uttamaṃ vyasanaṃ prāpto bhūmāv eva vyatiṣṭhata<BR>
08,019.043a	taṃ tu kṛcchragataṃ dṛṣṭvā karṇadrauṇikṛpādayaḥ<BR>
08,019.043c	abhyavartanta sahitāḥ parīpsanto narādhipam<BR>
08,019.044a	atha pāṇḍusutāḥ sarve parivārya yudhiṣṭhiram<BR>
08,019.044c	abhyayuḥ samare rājaṃs tato yuddham avartata<BR>
08,019.045a	atha tūryasahasrāṇi prāvādyanta mahāmṛdhe<BR>
08,019.045c	kṣveḍāḥ kilakilāśabdāḥ prādurāsan mahīpate<BR>
08,019.045e	yad abhyagacchan samare pāñcālāḥ kauravaiḥ saha<BR>
08,019.045f*0165_01	te śūrāḥ samare sarve prākṣīyanta tatas tataḥ<BR>
08,019.046a	narā naraiḥ samājagmur vāraṇā varavāraṇaiḥ<BR>
08,019.046c	rathāś ca rathibhiḥ sārdhaṃ hayāś ca hayasādibhiḥ<BR>
08,019.047a	dvaṃdvāny āsan mahārāja prekṣaṇīyāni saṃyuge<BR>
08,019.047b*0166_01	tāvakānāṃ pareṣāṃ ca citrāṇi ca gurūṇi ca<BR>
08,019.047c	vismāpanāny acintyāni śastravanty uttamāni ca<BR>
08,019.047d*0167_01	te śūrāḥ samare sarve citraṃ laghu ca suṣṭhu ca<BR>
08,019.048a	ayudhyanta mahāvegāḥ parasparavadhaiṣiṇaḥ<BR>
08,019.048c	anyonyaṃ samare jaghnur yodhavratam anuṣṭhitāḥ<BR>
08,019.048e	na hi te samaraṃ cakruḥ pṛṣṭhato vai kathaṃ cana<BR>
08,019.049a	muhūrtam eva tad yuddham āsīn madhuradarśanam<BR>
08,019.049c	tata unmattavad rājan nirmaryādam avartata<BR>
08,019.050a	rathī nāgaṃ samāsādya vicaran raṇamūrdhani<BR>
08,019.050c	preṣayām āsa kālāya śaraiḥ saṃnataparvabhiḥ<BR>
08,019.051a	nāgā hayān samāsādya vikṣipanto bahūn atha<BR>
08,019.051c	drāvayām āsur atyugrās tatra tatra tadā tadā<BR>
08,019.051d*0168_01	hayārohāś ca bahavaḥ parivārya gajottamān<BR>
08,019.051d*0168_02	talaśabdaravāṃś cakruḥ saṃpatantas tatas tataḥ<BR>
08,019.051d*0168_03	dhāvamānāṃs tatas tāṃs tu dravamāṇān mahāgajān<BR>
08,019.051d*0168_04	pārśvataḥ pṛṣṭhataś caiva nijaghnur hayasādinaḥ<BR>
08,019.052a	vidrāvya ca bahūn aśvān nāgā rājan balotkaṭāḥ<BR>
08,019.052c	viṣāṇaiś cāpare jaghnur mamṛduś cāpare bhṛśam<BR>
08,019.053a	sāśvārohāṃś ca turagān viṣāṇair bibhidū raṇe<BR>
08,019.053c	aparāṃś cikṣipur vegāt pragṛhyātibalās tathā<BR>
08,019.054a	pādātair āhatā nāgā vivareṣu samantataḥ<BR>
08,019.054c	cakrur ārtasvaraṃ ghoraṃ vyadravanta diśo daśa<BR>
08,019.055a	padātīnāṃ tu sahasā pradrutānāṃ mahāmṛdhe<BR>
08,019.055c	utsṛjyābharaṇaṃ tūrṇam avaplutya raṇājire<BR>
08,019.056a	nimittaṃ manyamānās tu pariṇamya mahāgajāḥ<BR>
08,019.056c	jagṛhur bibhiduś caiva citrāṇy ābharaṇāni ca<BR>
08,019.056d*0169_01	tāṃs tu tatra prasaktān vai parivārya padātayaḥ<BR>
08,019.056d*0169_02	hastyārohān nijaghnus te mahāvegā balotkaṭāḥ<BR>
08,019.056d*0169_03	apare hastibhir hastaiḥ khaṃ vikṣiptā mahāmṛdhe<BR>
08,019.056d*0169_04	nipatanto viṣāṇāgrair bhṛśaṃ viddhāḥ suśikṣitaiḥ<BR>
08,019.056d*0169_05	apare sahasā gṛhya viṣāṇair eva sūditāḥ<BR>
08,019.056d*0169_06	senāntaraṃ samāsādya ke cit tatra mahāgajaiḥ<BR>
08,019.056d*0169_07	kṣuṇṇagātrā mahārāja vikṣipya ca punaḥ punaḥ<BR>
08,019.056d*0169_08	apare vyajanānīva vibhrāmya nihatā mṛdhe<BR>
08,019.056d*0169_09	puraḥsarāś ca nāgānām apareṣāṃ viśāṃ pate<BR>
08,019.056d*0169_10	śarīrāṇy atividdhāni tatra tatra raṇājire<BR>
08,019.057a	pratimāneṣu kumbheṣu dantaveṣṭeṣu cāpare<BR>
08,019.057c	nigṛhītā bhṛśaṃ nāgāḥ prāsatomaraśaktibhiḥ<BR>
08,019.058a	nigṛhya ca gadāḥ ke cit pārśvasthair bhṛśadāruṇaiḥ<BR>
08,019.058b*0170_01	nāgāś ca śataśo rājan nirbhinnā bhūmim āviśan<BR>
08,019.058c	rathāśvasādibhis tatra saṃbhinnā nyapatan bhuvi<BR>
08,019.059a	sarathaṃ sādinaṃ tatra apare tu mahāgajāḥ<BR>
08,019.059c	bhūmāv amṛdnan vegena savarmāṇaṃ patākinam<BR>
08,019.059d*0171_01	tathā sāvaraṇān kāṃś cit tatra tatra viśāṃ pate<BR>
08,019.060a	rathaṃ nāgāḥ samāsādya dhuri gṛhya ca māriṣa<BR>
08,019.060c	vyākṣipan sahasā tatra ghorarūpe mahāmṛdhe<BR>
08,019.061a	nārācair nihataś cāpi nipapāta mahāgajaḥ<BR>
08,019.061c	parvatasyeva śikharaṃ vajrabhagnaṃ mahītale<BR>
08,019.062a	yodhā yodhān samāsādya muṣṭibhir vyahanan yudhi<BR>
08,019.062c	keśeṣv anyonyam ākṣipya cicchidur bibhiduḥ saha<BR>
08,019.063a	udyamya ca bhujāv anyo nikṣipya ca mahītale<BR>
08,019.063c	padā coraḥ samākramya sphurato vyahanac chiraḥ<BR>
08,019.064a	mṛtam anyo mahārāja padbhyāṃ tāḍitavāṃs tadā<BR>
08,019.064b*0172_01	patataś cāparo rājan vijahārāsinā śiraḥ<BR>
08,019.064c	jīvataś ca tathaivānyaḥ śastraṃ kāye nyamajjayat<BR>
08,019.065a	muṣṭiyuddhaṃ mahac cāsīd yodhānāṃ tatra bhārata<BR>
08,019.065c	tathā keśagrahaś cogro bāhuyuddhaṃ ca kevalam<BR>
08,019.066a	samāsaktasya cānyena avijñātas tathāparaḥ<BR>
08,019.066c	jahāra samare prāṇān nānāśastrair anekadhā<BR>
08,019.067a	saṃsakteṣu ca yodheṣu vartamāne ca saṃkule<BR>
08,019.067c	kabandhāny utthitāni sma śataśo 'tha sahasraśaḥ<BR>
08,019.068a	lohitaiḥ sicyamānāni śastrāṇi kavacāni ca<BR>
08,019.068c	mahāraṅgānuraktāni vastrāṇīva cakāśire<BR>
08,019.069a	evam etan mahāyuddhaṃ dāruṇaṃ bhṛśasaṃkulam<BR>
08,019.069c	unmattaraṅgapratimaṃ śabdenāpūrayaj jagat<BR>
08,019.070a	naiva sve na pare rājan vijñāyante śarāturāḥ<BR>
08,019.070c	yoddhavyam iti yudhyante rājāno jayagṛddhinaḥ<BR>
08,019.071a	svān sve jaghnur mahārāja parāṃś caiva samāgatān<BR>
08,019.071c	ubhayoḥ senayor vīrair vyākulaṃ samapadyata<BR>
08,019.072a	rathair bhagnair mahārāja vāraṇaiś ca nipātitaiḥ<BR>
08,019.072c	hayaiś ca patitais tatra naraiś ca vinipātitaiḥ<BR>
08,019.073a	agamyarūpā pṛthivī māṃsaśoṇitakardamā<BR>
08,019.073c	kṣaṇenāsīn mahārāja kṣatajaughapravartinī<BR>
08,019.073d*0173_01	śūrāṇāṃ harṣajananī bhīrūṇāṃ bhayavardhinī<BR>
08,019.074a	pāñcālān avadhīt karṇas trigartāṃś ca dhanaṃjayaḥ<BR>
08,019.074c	bhīmasenaḥ kurūn rājan hastyanīkaṃ ca sarvaśaḥ<BR>
08,019.075a	evam eṣa kṣayo vṛttaḥ kurupāṇḍavasenayoḥ<BR>
08,019.075c	aparāhṇe mahārāja kāṅkṣantyor vipulaṃ jayam<BR>
08,020.001	dhṛtarāṣṭra uvāca<BR>
08,020.001a	atitīvrāṇi duḥkhāni duḥsahāni bahūni ca<BR>
08,020.001c	tavāhaṃ saṃjayāśrauṣaṃ putrāṇāṃ mama saṃkṣayam<BR>
08,020.002a	tathā tu me kathayase yathā yuddhaṃ tu vartate<BR>
08,020.002c	na santi sūta kauravyā iti me naiṣṭhikī matiḥ<BR>
08,020.003a	duryodhanas tu virathaḥ kṛtas tatra mahāraṇe<BR>
08,020.003c	dharmaputraḥ kathaṃ cakre tasmin vā nṛpatiḥ katham<BR>
08,020.004a	aparāhṇe kathaṃ yuddham abhaval lomaharṣaṇam<BR>
08,020.004c	tan mamācakṣva tattvena kuśalo hy asi saṃjaya<BR>
08,020.005	saṃjaya uvāca<BR>
08,020.005a	saṃsakteṣu ca sainyeṣu yudhyamāneṣu bhāgaśaḥ<BR>
08,020.005c	ratham anyaṃ samāsthāya putras tava viśāṃ pate<BR>
08,020.006a	krodhena mahatāviṣṭaḥ saviṣo bhujago yathā<BR>
08,020.006b*0174_01	sarvasainyam udīkṣyaiva krodhād udvṛttalocanaḥ<BR>
08,020.006b*0174_02	dṛṣṭvā dharmasutaṃ cāpi sainyamadhye vyavasthitam<BR>
08,020.006b*0174_03	śriyā jvalantaṃ kaunteyaṃ yathā vajradharaṃ yudhi<BR>
08,020.006c	duryodhanas tu dṛṣṭvā vai dharmarājaṃ yudhiṣṭhiram<BR>
08,020.006e	uvāca sūta tvaritaṃ yāhi yāhīti bhārata<BR>
08,020.007a	atra māṃ prāpaya kṣipraṃ sārathe yatra pāṇḍavaḥ<BR>
08,020.007c	dhriyamāṇena chatreṇa rājā rājati daṃśitaḥ<BR>
08,020.008a	sa sūtaś codito rājñā rājñaḥ syandanam uttamam<BR>
08,020.008c	yudhiṣṭhirasyābhimukhaṃ preṣayām āsa saṃyuge<BR>
08,020.009a	tato yudhiṣṭhiraḥ kruddhaḥ pramatta iva sadgavaḥ<BR>
08,020.009c	sārathiṃ codayām āsa yāhi yatra suyodhanaḥ<BR>
08,020.010a	tau samājagmatur vīrau bhrātarau rathasattamau<BR>
08,020.010c	sametya ca mahāvīryau saṃnaddhau yuddhadurmadau<BR>
08,020.010e	tatakṣatur maheṣvāsau śarair anyonyam āhave<BR>
08,020.011a	tato duryodhano rājā dharmaśīlasya māriṣa<BR>
08,020.011c	śilāśitena bhallena dhanuś ciccheda saṃyuge<BR>
08,020.011e	taṃ nāmṛṣyata saṃkruddho vyavasāyaṃ yudhiṣṭhiraḥ<BR>
08,020.011f*0175_01	duryodhanasya kauravya tava putrasya māriṣa<BR>
08,020.012a	apavidhya dhanuś chinnaṃ krodhasaṃraktalocanaḥ<BR>
08,020.012c	anyat kārmukam ādāya dharmaputraś camūmukhe<BR>
08,020.013a	duryodhanasya ciccheda dhvajaṃ kārmukam eva ca<BR>
08,020.013c	athānyad dhanur ādāya pratyavidhyata pāṇḍavam<BR>
08,020.013d*0176_01	yudhiṣṭhirasya cikṣepa śarān kanakabhūṣaṇān<BR>
08,020.013d*0176_02	rukmapuṅkhān prasannāgrān saviṣān iva pannagān<BR>
08,020.014a	tāv anyonyaṃ susaṃrabdhau śaravarṣāṇy amuñcatām<BR>
08,020.014c	siṃhāv iva susaṃkruddhau parasparajigīṣayā<BR>
08,020.015a	anyonyaṃ jaghnatuś caiva nardamānau vṛṣāv iva<BR>
08,020.015c	anyonyaṃ prekṣamāṇau ca ceratus tau mahārathau<BR>
08,020.015d*0177_01	antaraṃ nāgamat tatra rājā naiva suyodhanaḥ<BR>
08,020.016a	tataḥ pūrṇāyatotsṛṣṭair anyonyaṃ sukṛtavraṇau<BR>
08,020.016c	virejatur mahārāja puṣpitāv iva kiṃśukau<BR>
08,020.017a	tato rājan pratibhayān siṃhanādān muhur muhuḥ<BR>
08,020.017c	talayoś ca tathā śabdān dhanuṣoś ca mahāhave<BR>
08,020.018a	śaṅkhaśabdaravāṃś caiva cakratus tau rathottamau<BR>
08,020.018c	anyonyaṃ ca mahārāja pīḍayāṃ cakratur bhṛśam<BR>
08,020.019a	tato yudhiṣṭhiro rājā tava putraṃ tribhiḥ śaraiḥ<BR>
08,020.019c	ājaghānorasi kruddho vajravego durāsadaḥ<BR>
08,020.020a	prativivyādha taṃ tūrṇaṃ tava putro mahīpatim<BR>
08,020.020c	pañcabhir niśitair bāṇair hemapuṅkhaiḥ śilāśitaiḥ<BR>
08,020.021a	tato duryodhano rājā śaktiṃ cikṣepa bhārata<BR>
08,020.021c	sarvapāraśavīṃ tīkṣṇāṃ maholkāpratimāṃ tadā<BR>
08,020.022a	tām āpatantīṃ sahasā dharmarājaḥ śilāśitaiḥ<BR>
08,020.022c	tribhiś ciccheda sahasā taṃ ca vivyādha saptabhiḥ<BR>
08,020.023a	nipapāta tataḥ sātha hemadaṇḍā mahāghanā<BR>
08,020.023c	nipatantī maholkeva vyarājac chikhisaṃnibhā<BR>
08,020.024a	śaktiṃ vinihatāṃ dṛṣṭvā putras tava viśāṃ pate<BR>
08,020.024c	navabhir niśitair bhallair nijaghāna yudhiṣṭhiram<BR>
08,020.025a	so 'tividdho balavatām agraṇīḥ śatrutāpanaḥ<BR>
08,020.025c	duryodhanaṃ samuddiśya bāṇaṃ jagrāha satvaraḥ<BR>
08,020.026a	samādhatta ca taṃ bāṇaṃ dhanuṣy ugraṃ mahābalaḥ<BR>
08,020.026c	cikṣepa ca tato rājā rājñaḥ kruddhaḥ parākramī<BR>
08,020.027a	sa tu bāṇaḥ samāsādya tava putraṃ mahāratham<BR>
08,020.027c	vyamohayata rājānaṃ dharaṇīṃ ca jagāma ha<BR>
08,020.028a	tato duryodhanaḥ kruddho gadām udyamya vegitaḥ<BR>
08,020.028c	vidhitsuḥ kalahasyāntam abhidudrāva pāṇḍavam<BR>
08,020.029a	tam ālakṣyodyatagadaṃ daṇḍahastam ivāntakam<BR>
08,020.029c	dharmarājo mahāśaktiṃ prāhiṇot tava sūnave<BR>
08,020.029e	dīpyamānāṃ mahāvegāṃ maholkāṃ jvalitām iva<BR>
08,020.029f*0178_01	yamadaṇḍanibhāṃ ghorāṃ kālarātrim ivāparam<BR>
08,020.030a	rathasthaḥ sa tayā viddho varma bhittvā mahāhave<BR>
08,020.030c	bhṛśaṃ saṃvignahṛdayaḥ papāta ca mumoha ca<BR>
08,020.030d*0179_01	bhīmas tam āha ca tataḥ pratijñām anucintayan<BR>
08,020.030d*0179_02	nāyaṃ vadhyas tava nṛpa ity uktaḥ sa nyavartata<BR>
08,020.031a	tatas tvaritam āgatya kṛtavarmā tavātmajam<BR>
08,020.031c	pratyapadyata rājānaṃ magnaṃ vai vyasanārṇave<BR>
08,020.032a	bhīmo 'pi mahatīṃ gṛhya gadāṃ hemapariṣkṛtām<BR>
08,020.032c	abhidudrāva vegena kṛtavarmāṇam āhave<BR>
08,020.032d*0180_01	duryodhanaṃ samādāya palāyanaparo 'bhavat<BR>
08,020.032e	evaṃ tad abhavad yuddhaṃ tvadīyānāṃ paraiḥ saha<BR>
08,020.032f*0181_01	kruddhānāṃ puruṣavyāghra nighnatām itaretaram<BR>
08,020.032f*0182_01	aparāhṇe mahārāja kāṅkṣatāṃ vijayaṃ yudhi<BR>
08,020.032f*0183_01	kṣayaṃ narāśvanāgānāṃ yamarāṣṭravivardhanam<BR>
08,021.001	saṃjaya uvāca<BR>
08,021.001a	tataḥ karṇaṃ puraskṛtya tvadīyā yuddhadurmadāḥ<BR>
08,021.001c	punar āvṛtya saṃgrāmaṃ cakrur devāsuropamam<BR>
08,021.002a	dviradarathanarāśvaśaṅkhaśabdaiḥ; parihṛṣitā vividhaiś ca śastrapātaiḥ<BR>
08,021.002c	dviradarathapadātisārthavāhāḥ; paripatitābhimukhāḥ prajahrire te<BR>
08,021.003a	śaraparaśuvarāsipaṭṭiśair; iṣubhir anekavidhaiś ca sāditāḥ<BR>
08,021.003c	dviradarathahayā mahāhave; varapuruṣaiḥ puruṣāś ca vāhanaiḥ<BR>
08,021.004a	kamaladinakarendusaṃnibhaiḥ; sitadaśanaiḥ sumukhākṣināsikaiḥ<BR>
08,021.004c	ruciramukuṭakuṇḍalair mahī; puruṣaśirobhir avastṛtā babhau<BR>
08,021.005a	parighamusalaśaktitomarair; nakharabhuśuṇḍigadāśatair drutāḥ<BR>
08,021.005c	dviradanarahayāḥ sahasraśo; rudhiranadīpravahās tadābhavan<BR>
08,021.006a	prahatanararathāśvakuñjaraṃ; pratibhayadarśanam ulbaṇaṃ tadā<BR>
08,021.006c	tad ahitanihataṃ babhau balaṃ; pitṛpatirāṣṭram iva prajākṣaye<BR>
08,021.007a	atha tava naradeva sainikās; tava ca sutāḥ surasūnusaṃnibhāḥ<BR>
08,021.007c	amitabalapuraḥsarā raṇe; kuruvṛṣabhāḥ śiniputram abhyayuḥ<BR>
08,021.008a	tad atirucirabhīmam ābabhau; puruṣavarāśvarathadvipākulam<BR>
08,021.008c	lavaṇajalasamuddhatasvanaṃ; balam amarāsurasainyasaṃnibham<BR>
08,021.009a	surapatisamavikramas tatas; tridaśavarāvarajopamaṃ yudhi<BR>
08,021.009c	dinakarakiraṇaprabhaiḥ pṛṣatkai; ravitanayo 'bhyahanac chinipravīram<BR>
08,021.010a	tam api sarathavājisārathiṃ; śinivṛṣabho vividhaiḥ śarais tvaran<BR>
08,021.010c	bhujagaviṣasamaprabhai raṇe; puruṣavaraṃ samavāstṛṇot tadā<BR>
08,021.011a	śinivṛṣabhaśaraprapīḍitaṃ; tava suhṛdo vasuṣeṇam abhyayuḥ<BR>
08,021.011c	tvaritam atirathā ratharṣabhaṃ; dviradarathāśvapadātibhiḥ saha<BR>
08,021.012a	tam udadhinibham ādravad balī; tvaritataraiḥ samabhidrutaṃ paraiḥ<BR>
08,021.012c	drupadasutasakhas tadākarot; puruṣarathāśvagajakṣayaṃ mahat<BR>
08,021.013a	atha puruṣavarau kṛtāhnikau; bhavam abhipūjya yathāvidhi prabhum<BR>
08,021.013c	arivadhakṛtaniścayau drutaṃ; tava balam arjunakeśavau sṛtau<BR>
08,021.014a	jaladaninadanisvanaṃ rathaṃ; pavanavidhūtapatākaketanam<BR>
08,021.014c	sitahayam upayāntam antikaṃ; hṛtamanaso dadṛśus tadārayaḥ<BR>
08,021.014d*0184_01	hastena hastipatihastasamānahastas<BR>
08,021.014d*0184_02	tūṇīmukhād atha śarān muhur ādadānaḥ<BR>
08,021.014d*0184_03	vajrīva dānavacamūṃ pragṛhītacāpo<BR>
08,021.014d*0184_04	bhīmānujas tava narendra camūṃ jagāhe<BR>
08,021.015a	atha visphārya gāṇḍīvaṃ raṇe nṛtyann ivārjunaḥ<BR>
08,021.015c	śarasaṃbādham akarot khaṃ diśaḥ pradiśas tathā<BR>
08,021.016a	rathān vimānapratimān sajjayantrāyudhadhvajān<BR>
08,021.016c	sasārathīṃs tadā bāṇair abhrāṇīvānilo 'vadhīt<BR>
08,021.017a	gajān gajaprayantṝṃś ca vaijayantyāyudhadhvajān<BR>
08,021.017c	sādino 'śvāṃś ca pattīṃś ca śarair ninye yamakṣayam<BR>
08,021.018a	tam antakam iva kruddham anivāryaṃ mahāratham<BR>
08,021.018c	duryodhano 'bhyayād eko nighnan bāṇaiḥ pṛthagvidhaiḥ<BR>
08,021.019a	tasyārjuno dhanuḥ sūtaṃ ketum aśvāṃś ca sāyakaiḥ<BR>
08,021.019c	hatvā saptabhir ekaikaṃ chatraṃ ciccheda patriṇā<BR>
08,021.020a	navamaṃ ca samāsādya vyasṛjat pratighātinam<BR>
08,021.020c	duryodhanāyeṣuvaraṃ taṃ drauṇiḥ saptadhācchinat<BR>
08,021.021a	tato drauṇer dhanuś chittvā hatvā cāśvavarāñ śaraiḥ<BR>
08,021.021c	kṛpasyāpi tathātyugraṃ dhanuś ciccheda pāṇḍavaḥ<BR>
08,021.022a	hārdikyasya dhanuś chittvā dhvajaṃ cāśvaṃ tathāvadhīt<BR>
08,021.022c	duḥśāsanasyeṣuvaraṃ chittvā rādheyam abhyayāt<BR>
08,021.023a	atha sātyakim utsṛjya tvaran karṇo 'rjunaṃ tribhiḥ<BR>
08,021.023c	viddhvā vivyādha viṃśatyā kṛṣṇaṃ pārthaṃ punas tribhiḥ<BR>
08,021.023d*0185_01	na glānir āsīt karṇasya kṣipataḥ sāyakān bahūn<BR>
08,021.023d*0185_02	raṇe vinighnataḥ śatrūn kruddhasyeva śatakratoḥ<BR>
08,021.023d*0186_01	karṇasya sphurad atyarthaṃ prāsyataḥ sāyakān dhanuḥ<BR>
08,021.023d*0186_02	nanāda trāsajananaṃ bhūtānām ahitāntakam<BR>
08,021.024a	atha sātyakir āgatya karṇaṃ viddhvā śitaiḥ śaraiḥ<BR>
08,021.024c	navatyā navabhiś cograiḥ śatena punar ārdayat<BR>
08,021.025a	tataḥ pravīrāḥ pāṇḍūnāṃ sarve karṇam apīḍayan<BR>
08,021.025c	yudhāmanyuḥ śikhaṇḍī ca draupadeyāḥ prabhadrakāḥ<BR>
08,021.026a	uttamaujā yuyutsuś ca yamau pārṣata eva ca<BR>
08,021.026c	cedikārūṣamatsyānāṃ kekayānāṃ ca yad balam<BR>
08,021.026e	cekitānaś ca balavān dharmarājaś ca suvrataḥ<BR>
08,021.027a	ete rathāśvadviradaiḥ pattibhiś cogravikramaiḥ<BR>
08,021.027c	parivārya raṇe karṇaṃ nānāśastrair avākiran<BR>
08,021.027e	bhāṣanto vāgbhir ugrābhiḥ sarve karṇavadhe vṛtāḥ<BR>
08,021.028a	tāṃ śastravṛṣṭiṃ bahudhā chittvā karṇaḥ śitaiḥ śaraiḥ<BR>
08,021.028c	apovāha sma tān sarvān drumān bhaṅktveva mārutaḥ<BR>
08,021.029a	rathinaḥ samahāmātrān gajān aśvān sasādinaḥ<BR>
08,021.029c	śaravrātāṃś ca saṃkruddho nighnan karṇo vyadṛśyata<BR>
08,021.030a	tad vadhyamānaṃ pāṇḍūnāṃ balaṃ karṇāstratejasā<BR>
08,021.030c	viśastrakṣatadehaṃ ca prāya āsīt parāṅmukham<BR>
08,021.031a	atha karṇāstram astreṇa pratihatyārjunaḥ svayam<BR>
08,021.031c	diśaḥ khaṃ caiva bhūmiṃ ca prāvṛṇoc charavṛṣṭibhiḥ<BR>
08,021.032a	musalānīva niṣpetuḥ parighā iva ceṣavaḥ<BR>
08,021.032c	śataghnya iva cāpy anye vajrāṇy ugrāṇi vāpare<BR>
08,021.033a	tair vadhyamānaṃ tat sainyaṃ sapattyaśvarathadvipam<BR>
08,021.033c	nimīlitākṣam atyartham udabhrāmyat samantataḥ<BR>
08,021.034a	niṣkaivalyaṃ tadā yuddhaṃ prāpur aśvanaradvipāḥ<BR>
08,021.034c	vadhyamānāḥ śarair anye tadā bhītāḥ pradudruvuḥ<BR>
08,021.035a	evaṃ teṣāṃ tadā yuddhe saṃsaktānāṃ jayaiṣiṇām<BR>
08,021.035c	girim astaṃ samāsādya pratyapadyata bhānumān<BR>
08,021.036a	tamasā ca mahārāja rajasā ca viśeṣataḥ<BR>
08,021.036c	na kiṃ cit pratyapaśyāma śubhaṃ vā yadi vāśubham<BR>
08,021.037a	te trasanto maheṣvāsā rātriyuddhasya bhārata<BR>
08,021.037c	apayānaṃ tataś cakruḥ sahitāḥ sarvavājibhiḥ<BR>
08,021.038a	kauraveṣu ca yāteṣu tadā rājan dinakṣaye<BR>
08,021.038c	jayaṃ sumanasaḥ prāpya pārthāḥ svaśibiraṃ yayuḥ<BR>
08,021.039a	vāditraśabdair vividhaiḥ siṃhanādaiś ca nartitaiḥ<BR>
08,021.039c	parān avahasantaś ca stuvantaś cācyutārjunau<BR>
08,021.040a	kṛte 'vahāre tair vīraiḥ sainikāḥ sarva eva te<BR>
08,021.040c	āśiṣaḥ pāṇḍaveyeṣu prāyujyanta nareśvarāḥ<BR>
08,021.041a	tataḥ kṛte 'vahāre ca prahṛṣṭāḥ kurupāṇḍavāḥ<BR>
08,021.041c	niśāyāṃ śibiraṃ gatvā nyaviśanta nareśvarāḥ<BR>
08,021.041d*0187_01	raṇe pravṛttāny ahani kathayantaḥ sukhaṃ tathā<BR>
08,021.042a	yakṣarakṣaḥpiśācāś ca śvāpadāni ca saṃghaśaḥ<BR>
08,021.042c	jagmur āyodhanaṃ ghoraṃ rudrasyānartanopamam<BR>
08,022.001	dhṛtarāṣṭra uvāca<BR>
08,022.001a	svena cchandena naḥ sarvān nāvadhīd vyaktam arjunaḥ<BR>
08,022.001c	na hy asya samare mucyetāntako 'py ātatāyinaḥ<BR>
08,022.002a	pārtho hy eko 'harad bhadrām ekaś cāgnim atarpayat<BR>
08,022.002c	ekaś cemāṃ mahīṃ jitvā cakre balibhṛto nṛpān<BR>
08,022.003a	eko nivātakavacān avadhīd divyakārmukaḥ<BR>
08,022.003b*0188_01	nivātakavacānāṃ ca tisraḥ koṭīr jaghāna ha<BR>
08,022.003c	ekaḥ kirātarūpeṇa sthitaṃ śarvam ayodhayat<BR>
08,022.004a	eko 'bhyarakṣad bharatān eko bhavam atoṣayat<BR>
08,022.004c	tenaikena jitāḥ sarve madīyā ugratejasaḥ<BR>
08,022.004e	te na nindyāḥ praśasyāś ca yat te cakrur bravīhi tat<BR>
08,022.004f*0189_01	tato duryodhanaḥ sūta paścāt kim akarot tadā<BR>
08,022.005	saṃjaya uvāca<BR>
08,022.005a	hataprahatavidhvastā vivarmāyudhavāhanāḥ<BR>
08,022.005c	dīnasvarā dūyamānā māninaḥ śatrubhir jitāḥ<BR>
08,022.006a	śibirasthāḥ punar mantraṃ mantrayanti sma kauravāḥ<BR>
08,022.006c	bhagnadaṃṣṭrā hataviṣāḥ padākrāntā ivoragāḥ<BR>
08,022.007a	tān abravīt tataḥ karṇaḥ kruddhaḥ sarpa iva śvasan<BR>
08,022.007c	karaṃ kareṇābhipīḍya prekṣamāṇas tavātmajam<BR>
08,022.008a	yatto dṛḍhaś ca dakṣaś ca dhṛtimān arjunaḥ sadā<BR>
08,022.008c	sa bodhayati cāpy enaṃ prāptakālam adhokṣajaḥ<BR>
08,022.009a	sahasāstravisargeṇa vayaṃ tenādya vañcitāḥ<BR>
08,022.009c	śvas tv ahaṃ tasya saṃkalpaṃ sarvaṃ hantā mahīpate<BR>
08,022.010a	evam uktas tathety uktvā so 'nujajñe nṛpottamān<BR>
08,022.010b*0190_01	te 'nujñātā nṛpāḥ sarve svāni veśmāni bhejire<BR>
08,022.010c	sukhoṣitās te rajanīṃ hṛṣṭā yuddhāya niryayuḥ<BR>
08,022.011a	te 'paśyan vihitaṃ vyūhaṃ dharmarājena durjayam<BR>
08,022.011c	prayatnāt kurumukhyena bṛhaspatyuśanomatāt<BR>
08,022.012a	atha pratīpakartāraṃ satataṃ vijitātmanām<BR>
08,022.012c	sasmāra vṛṣabhaskandhaṃ karṇaṃ duryodhanas tadā<BR>
08,022.013a	puraṃdarasamaṃ yuddhe marudgaṇasamaṃ bale<BR>
08,022.013c	kārtavīryasamaṃ vīrye karṇaṃ rājño 'gaman manaḥ<BR>
08,022.013d*0191_01	sarveṣāṃ caiva sainyānāṃ karṇam evāgaman manaḥ<BR>
08,022.013e	sūtaputraṃ maheṣvāsaṃ bandhum ātyayikeṣv iva<BR>
08,022.014	dhṛtarāṣṭra uvāca<BR>
08,022.014a	yad vo 'gaman mano mandāḥ karṇaṃ vaikartanaṃ tadā<BR>
08,022.014c	apy adrākṣata taṃ yūyaṃ śītārtā iva bhāskaram<BR>
08,022.015a	kṛte 'vahāre sainyānāṃ pravṛtte ca raṇe punaḥ<BR>
08,022.015c	kathaṃ vaikartanaḥ karṇas tatrāyudhyata saṃjaya<BR>
08,022.015e	kathaṃ ca pāṇḍavāḥ sarve yuyudhus tatra sūtajam<BR>
08,022.016a	karṇo hy eko mahābāhur hanyāt pārthān sasomakān<BR>
08,022.016c	karṇasya bhujayor vīryaṃ śakraviṣṇusamaṃ matam<BR>
08,022.016e	tathāstrāṇi sughorāṇi vikramaś ca mahātmanaḥ<BR>
08,022.016f*0192_01	mama caiva sadā mandaḥ śaṃsate nityam agrataḥ<BR>
08,022.016f*0192_02	karṇaś ca tān maheṣvāsān pāṇḍuputrān mahārathān<BR>
08,022.017a	duryodhanaṃ tadā dṛṣṭvā pāṇḍavena bhṛśārditam<BR>
08,022.017c	parākrāntān pāṇḍusutān dṛṣṭvā cāpi mahāhave<BR>
08,022.018a	karṇam āśritya saṃgrāme darpo duryodhane punaḥ<BR>
08,022.018c	jetum utsahate pārthān saputrān sahakeśavān<BR>
08,022.019a	aho bata mahad duḥkhaṃ yatra pāṇḍusutān raṇe<BR>
08,022.019c	nātarad rabhasaḥ karṇo daivaṃ nūnaṃ parāyaṇam<BR>
08,022.019e	aho dyūtasya niṣṭheyaṃ ghorā saṃprati vartate<BR>
08,022.020a	aho duḥkhāni tīvrāṇi duryodhanakṛtāny aham<BR>
08,022.020c	sahiṣyāmi sughorāṇi śalyabhūtāni saṃjaya<BR>
08,022.021a	saubalaṃ ca tathā tāta nītimān iti manyate<BR>
08,022.021b*0193_01	karṇaś ca rabhaso nityaṃ rājānaṃ cāpy anuvrataḥ<BR>
08,022.021b*0194_01	karṇaṃ cāpratimaṃ yuddhe devair api durutsaham<BR>
08,022.021b*0194_02	manyate 'bhyadhikaṃ pārthād daivaṃ cāsya hṛdi sthitam<BR>
08,022.022a	yuddheṣu nāma divyeṣu vartamāneṣu saṃjaya<BR>
08,022.022c	aśrauṣaṃ nihatān putrān nityam eva ca nirjitān<BR>
08,022.023a	na pāṇḍavānāṃ samare kaś cid asti nivārakaḥ<BR>
08,022.023c	strīmadhyam iva gāhanti daivaṃ hi balavattaram<BR>
08,022.024	saṃjaya uvāca<BR>
08,022.024*0195_01	rājan pūrvanimittāni dharmiṣṭhāni vicintaya<BR>
08,022.024a	atikrāntaṃ hi yat kāryaṃ paścāc cintayatīti ca<BR>
08,022.024c	tac cāsya na bhavet kāryaṃ cintayā ca vinaśyati<BR>
08,022.025a	tad idaṃ tava kāryaṃ tu dūraprāptaṃ vijānatā<BR>
08,022.025c	na kṛtaṃ yat tvayā pūrvaṃ prāptāprāptavicāraṇe<BR>
08,022.026a	ukto 'si bahudhā rājan mā yudhyasveti pāṇḍavaiḥ<BR>
08,022.026c	gṛhṇīṣe na ca tan mohāt pāṇḍaveṣu viśāṃ pate<BR>
08,022.027a	tvayā pāpāni ghorāṇi samācīrṇāni pāṇḍuṣu<BR>
08,022.027c	tvatkṛte vartate ghoraḥ pārthivānāṃ janakṣayaḥ<BR>
08,022.028a	tat tv idānīm atikramya mā śuco bharatarṣabha<BR>
08,022.028c	śṛṇu sarvaṃ yathāvṛttaṃ ghoraṃ vaiśasam acyuta<BR>
08,022.029a	prabhātāyāṃ rajanyāṃ tu karṇo rājānam abhyayāt<BR>
08,022.029c	sametya ca mahābāhur duryodhanam abhāṣata<BR>
08,022.030a	adya rājan sameṣyāmi pāṇḍavena yaśasvinā<BR>
08,022.030c	haniṣyāmi ca taṃ vīraṃ sa vā māṃ nihaniṣyati<BR>
08,022.031a	bahutvān mama kāryāṇāṃ tathā pārthasya pārthiva<BR>
08,022.031c	nābhūt samāgamo rājan mama caivārjunasya ca<BR>
08,022.032a	idaṃ tu me yathāprajñaṃ śṛṇu vākyaṃ viśāṃ pate<BR>
08,022.032c	anihatya raṇe pārthaṃ nāham eṣyāmi bhārata<BR>
08,022.033a	hatapravīre sainye 'smin mayi caiva sthite yudhi<BR>
08,022.033c	abhiyāsyati māṃ pārthaḥ śakraśaktyā vinākṛtam<BR>
08,022.034a	tataḥ śreyaskaraṃ yat te tan nibodha janeśvara<BR>
08,022.034c	āyudhānāṃ ca yad vīryaṃ dravyāṇām arjunasya ca<BR>
08,022.035a	kāyasya mahato bhede lāghave dūrapātane<BR>
08,022.035c	sauṣṭhave cāstrayoge ca savyasācī na matsamaḥ<BR>
08,022.035d*0196_01	prāṇe śaurye ca vijñāne vikrame cāpi bhārata<BR>
08,022.035d*0196_02	nimittajñānayoge ca savyasācī na matsamaḥ<BR>
08,022.036a	sarvāyudhamahāmātraṃ vijayaṃ nāma tad dhanuḥ<BR>
08,022.036c	indrārtham abhikāmena nirmitaṃ viśvakarmaṇā<BR>
08,022.037a	yena daityagaṇān rājañ jitavān vai śatakratuḥ<BR>
08,022.037c	yasya ghoṣeṇa daityānāṃ vimuhyanti diśo daśa<BR>
08,022.037e	tad bhārgavāya prāyacchac chakraḥ paramasaṃmatam<BR>
08,022.038a	tad divyaṃ bhārgavo mahyam adadād dhanur uttamam<BR>
08,022.038c	yena yotsye mahābāhum arjunaṃ jayatāṃ varam<BR>
08,022.038e	yathendraḥ samare sarvān daiteyān vai samāgatān<BR>
08,022.038f*0197_01	nijaghāna tathā sarvāñ jeṣyāmi yudhi pāṇḍavān<BR>
08,022.039a	dhanur ghoraṃ rāmadattaṃ gāṇḍīvāt tad viśiṣyate<BR>
08,022.039c	triḥsaptakṛtvaḥ pṛthivī dhanuṣā tena nirjitā<BR>
08,022.040a	dhanuṣo yasya karmāṇi divyāni prāha bhārgavaḥ<BR>
08,022.040c	tad rāmo hy adadān mahyaṃ yena yotsyāmi pāṇḍavam<BR>
08,022.041a	adya duryodhanāhaṃ tvāṃ nandayiṣye sabāndhavam<BR>
08,022.041c	nihatya samare vīram arjunaṃ jayatāṃ varam<BR>
08,022.042a	saparvatavanadvīpā hatadviḍ bhūḥ sasāgarā<BR>
08,022.042c	putrapautrapratiṣṭhā te bhaviṣyaty adya pārthiva<BR>
08,022.043a	nāsādhyaṃ vidyate me 'dya tvatpriyārthaṃ viśeṣataḥ<BR>
08,022.043c	samyag dharmānuraktasya siddhir ātmavato yathā<BR>
08,022.044a	na hi māṃ samare soḍhuṃ sa śakto 'gniṃ tarur yathā<BR>
08,022.044c	avaśyaṃ tu mayā vācyaṃ yena hīno 'smi phalgunāt<BR>
08,022.045a	jyā tasya dhanuṣo divyā tathākṣayyau maheṣudhī<BR>
08,022.045b*0198_01	sārathis tasya govindo mama tādṛṅ na vidyate<BR>
08,022.045c	tasya divyaṃ dhanuḥ śreṣṭhaṃ gāṇḍīvam ajaraṃ yudhi<BR>
08,022.046a	vijayaṃ ca mahad divyaṃ mamāpi dhanur uttamam<BR>
08,022.046c	tatrāham adhikaḥ pārthād dhanuṣā tena pārthiva<BR>
08,022.047a	mayā cābhyadhiko vīraḥ pāṇḍavas tan nibodha me<BR>
08,022.047c	raśmigrāhaś ca dāśārhaḥ sarvalokanamaskṛtaḥ<BR>
08,022.048a	agnidattaś ca vai divyo rathaḥ kāñcanabhūṣaṇaḥ<BR>
08,022.048c	acchedyaḥ sarvato vīra vājinaś ca manojavāḥ<BR>
08,022.048e	dhvajaś ca divyo dyutimān vānaro vismayaṃkaraḥ<BR>
08,022.049a	kṛṣṇaś ca sraṣṭā jagato rathaṃ tam abhirakṣati<BR>
08,022.049c	ebhir dravyair ahaṃ hīno yoddhum icchāmi pāṇḍavam<BR>
08,022.050a	ayaṃ tu sadṛśo vīraḥ śalyaḥ samitiśobhanaḥ<BR>
08,022.050c	sārathyaṃ yadi me kuryād dhruvas te vijayo bhavet<BR>
08,022.051a	tasya me sārathiḥ śalyo bhavatv asukaraḥ paraiḥ<BR>
08,022.051c	nārācān gārdhrapatrāṃś ca śakaṭāni vahantu me<BR>
08,022.052a	rathāś ca mukhyā rājendra yuktā vājibhir uttamaiḥ<BR>
08,022.052c	āyāntu paścāt satataṃ mām eva bharatarṣabha<BR>
08,022.053a	evam abhyadhikaḥ pārthād bhaviṣyāmi guṇair aham<BR>
08,022.053c	śalyo hy abhyadhikaḥ kṛṣṇād arjunād adhiko hy aham<BR>
08,022.054a	yathāśvahṛdayaṃ veda dāśārhaḥ paravīrahā<BR>
08,022.054c	tathā śalyo 'pi jānīte hayānāṃ vai mahārathaḥ<BR>
08,022.055a	bāhuvīrye samo nāsti madrarājasya kaś cana<BR>
08,022.055c	tathāstrair matsamo nāsti kaś cid eva dhanurdharaḥ<BR>
08,022.056a	tathā śalyasamo nāsti hayayāne ha kaś cana<BR>
08,022.056b*0199_01	vīryataḥ sārataś caiva yogataḥ karmato 'rthataḥ<BR>
08,022.056c	so 'yam abhyadhikaḥ pārthād bhaviṣyati ratho mama<BR>
08,022.056d*0200_01	samudyātuṃ na śakṣyanti devā api savāsavāḥ<BR>
08,022.056d*0201_01	evaṃ kṛte rathastho 'haṃ guṇair abhyadhiko 'rjunāt<BR>
08,022.056d*0201_02	bhave yudhi jayeyaṃ ca phālgunaṃ kurusattama<BR>
08,022.056d*0202_01	vijayeyam ahaṃ saṃkhye phalgunaṃ kurunandana<BR>
08,022.057a	etat kṛtaṃ mahārāja tvayecchāmi paraṃtapa<BR>
08,022.057b*0203_01	kriyatām eṣa kāmo me mā vaḥ kālo 'tyagād ayam<BR>
08,022.057c	evaṃ kṛte kṛtaṃ mahyaṃ sarvakāmair bhaviṣyati<BR>
08,022.058a	tato draṣṭāsi samare yat kariṣyāmi bhārata<BR>
08,022.058c	sarvathā pāṇḍavān sarvāñ jeṣyāmy adya samāgatān<BR>
08,022.058d*0204_01	na hi me samare śaktāḥ samudyātuṃ surāsurāḥ<BR>
08,022.058d*0204_02	saṃjaya uvāca<BR>
08,022.058d*0204_02	kim u pāṇḍusutā rājan raṇe mānuṣayonayaḥ<BR>
08,022.058d*0204_03	evam uktas tava sutaḥ karṇenāhavaśobhinā<BR>
08,022.058d*0204_04	saṃpūjya saṃprahṛṣṭātmā tato rādheyam abravīt<BR>
08,022.059	duryodhana uvāca<BR>
08,022.059a	sarvam etat kariṣyāmi yathā tvaṃ karṇa manyase<BR>
08,022.059c	sopāsaṅgā rathāḥ sāśvā anuyāsyanti sūtaja<BR>
08,022.060a	nārācān gārdhrapakṣāṃś ca śakaṭāni vahantu te<BR>
08,022.060c	anuyāsyāma karṇa tvāṃ vayaṃ sarve ca pārthivāḥ<BR>
08,022.061	saṃjaya uvāca<BR>
08,022.061a	evam uktvā mahārāja tava putrāḥ pratāpavān<BR>
08,022.061c	abhigamyābravīd rājā madrarājam idaṃ vacaḥ<BR>
08,023.001	saṃjaya uvāca<BR>
08,023.001a	putras tava mahārāja madrarājam idaṃ vacaḥ<BR>
08,023.001b*0205_01	evam ukto mahārāja tava putraḥ pratāpavān<BR>
08,023.001b*0205_02	madreśvaraṃ prati raṇe parasainyabhayaṃkaram<BR>
08,023.001b*0205_03	sarvaṃ tathākarot tūrṇaṃ rādheyas tad yad abravīt<BR>
08,023.001b*0205_04	madrarājaṃ ca samare praṇamya ca mahāratham<BR>
08,023.001c	vinayenopasaṃgamya praṇayād vākyam abravīt<BR>
08,023.002a	satyavrata mahābhāga dviṣatām aghavardhana<BR>
08,023.002c	madreśvara raṇe śūra parasainyabhayaṃkara<BR>
08,023.003a	śrutavān asi karṇasya bruvato vadatāṃ vara<BR>
08,023.003c	yathā nṛpatisiṃhānāṃ madhye tvāṃ varayaty ayam<BR>
08,023.003d*0206_01	tat tvām aprativīryādya śatrupakṣakṣayāvaha<BR>
08,023.003d*0206_02	madreśvara prayāce 'haṃ śirasā vinayena ca<BR>
08,023.003d*0207_01	tvaṃ pāhi sarvataḥ karṇaṃ bhavaṃ brahmeva suvrata<BR>
08,023.004a	tasmāt pārthavināśārthaṃ hitārthaṃ mama caiva hi<BR>
08,023.004c	sārathyaṃ rathināṃ śreṣṭha sumanāḥ kartum arhasi<BR>
08,023.004d*0208_01	tvayi yantari rādheyo vidviṣo me vijeṣyate<BR>
08,023.004d*0208_02	abhīṣūṇāṃ hi karṇasya grahītānyo na vidyate<BR>
08,023.005a	asyābhīśugraho loke nānyo 'sti bhavatā samaḥ<BR>
08,023.005b*0209_01	ṛte hi tvāṃ mahābhāga vāsudevasamaṃ yudhi<BR>
08,023.005c	sa pātu sarvataḥ karṇaṃ bhavān brahmeva śaṃkaram<BR>
08,023.006a	pārthasya sacivaḥ kṛṣṇo yathābhīśugraho varaḥ<BR>
08,023.006c	tathā tvam api rādheyaṃ sarvataḥ paripālaya<BR>
08,023.006d*0210_01	yathā ca sarvathāpatsu vārṣṇeyaḥ pāti pāṇḍavam<BR>
08,023.006d*0210_02	tathā madreśvarādya tvaṃ rādheyaṃ pratipālaya<BR>
08,023.007a	bhīṣmo droṇaḥ kṛpaḥ karṇo bhavān bhojaś ca vīryavān<BR>
08,023.007c	śakuniḥ saubalo drauṇir aham eva ca no balam<BR>
08,023.007e	eṣām eva kṛto bhāgo navadhā pṛtanāpate<BR>
08,023.008a	naiva bhāgo 'tra bhīṣmasya droṇasya ca mahātmanaḥ<BR>
08,023.008c	tābhyām atītya tau bhāgau nihatā mama śatravaḥ<BR>
08,023.009a	vṛddhau hi tau naravyāghrau chalena nihatau ca tau<BR>
08,023.009c	kṛtvā nasukaraṃ karma gatau svargam ito 'nagha<BR>
08,023.010a	tathānye puruṣavyāghrāḥ parair vinihatā yudhi<BR>
08,023.010c	asmadīyāś ca bahavaḥ svargāyopagatā raṇe<BR>
08,023.010e	tyaktvā prāṇān yathāśakti ceṣṭāḥ kṛtvā ca puṣkalāḥ<BR>
08,023.010f*0211_01	tad idaṃ hatabhūyiṣṭhaṃ balaṃ mama narādhipa<BR>
08,023.010f*0211_02	pūrvam apy alpakaiḥ pārthair hataṃ kim uta sāṃpratam<BR>
08,023.010f*0211_03	balavanto mahātmānaḥ kaunteyāḥ satyavikramāḥ<BR>
08,023.010f*0211_04	balaṃ śeṣaṃ na hanyur me yathā tat kuru pārthiva<BR>
08,023.010f*0212_01	hatavīram idaṃ sainyaṃ pāṇḍavaiḥ samare vibho<BR>
08,023.011a	karṇo hy eko mahābāhur asmatpriyahite rataḥ<BR>
08,023.011c	bhavāṃś ca puruṣavyāghra sarvalokamahārathaḥ<BR>
08,023.011d*0213_01	śalya karṇo 'rjunenādya yoddhum icchati saṃyuge<BR>
08,023.011e	tasmiñ jayāśā vipulā mama madrajanādhipa<BR>
08,023.011f*0214_01	tasyābhīṣugrahavaro nānyo 'sti bhuvi kaś cana<BR>
08,023.011f*0215_01	tasmāj jayāya me vīra sārathyaṃ kartum arhasi<BR>
08,023.012a	pārthasya samare kṛṣṇo yathābhīśuvaragrahaḥ<BR>
08,023.012b*0216_01	tathā karṇarathe rājaṃs tvam abhīṣugraho bhava<BR>
08,023.012c	tena yukto raṇe pārtho rakṣyamāṇaś ca pārthiva<BR>
08,023.012e	yāni karmāṇi kurute pratyakṣāṇi tathaiva te<BR>
08,023.013a	pūrvaṃ na samare hy evam avadhīd arjuno ripūn<BR>
08,023.013b*0217_01	idānīṃ vikramo hy asya kṛṣṇena sahitasya ca<BR>
08,023.013b*0217_02	kṛṣṇena sahitaḥ pārtho dhārtarāṣṭrīṃ mahācamūm<BR>
08,023.013c	ahany ahani madreśa drāvayan dṛśyate yudhi<BR>
08,023.014a	bhāgo 'vaśiṣṭaḥ karṇasya tava caiva mahādyute<BR>
08,023.014c	taṃ bhāgaṃ saha karṇena yugapan nāśayāhave<BR>
08,023.014d*0218_01	aruṇena yathā sārdhaṃ tamaḥ sūryo vyapohati<BR>
08,023.014d*0218_02	tathā karṇena sahito jahi pārthaṃ mahāhave<BR>
08,023.014d*0219_01	udyantau ca yathā sūryau bālasūryasamaprabhau<BR>
08,023.014d*0219_02	karṇaśalyau raṇe dṛṣṭvā vidravantu mahārathāḥ<BR>
08,023.015a	sūryāruṇau yathā dṛṣṭvā tamo naśyati māriṣa<BR>
08,023.015c	tathā naśyantu kaunteyāḥ sapāñcālāḥ sasṛñjayāḥ<BR>
08,023.016a	rathānāṃ pravaraḥ karṇo yantṝṇāṃ pravaro bhavān<BR>
08,023.016b*0220_01	saṃyogo yuvayor loke nābhūn na ca bhaviṣyati<BR>
08,023.016c	saṃnipātaḥ samo loke bhavator nāsti kaś cana<BR>
08,023.017a	yathā sarvāsv avasthāsu vārṣṇeyaḥ pāti pāṇḍavam<BR>
08,023.017c	tathā bhavān paritrātu karṇaṃ vaikartanaṃ raṇe<BR>
08,023.017d*0221_01	sārathyaṃ kriyatāṃ tasya yudhyamānasya saṃyuge<BR>
08,023.017d*0221_02	yathā ca samare kṛṣṇo rakṣate sarvato 'rjunam<BR>
08,023.017d*0221_03	tathā tvam api rādheyaṃ rakṣasva ca mahāraṇe<BR>
08,023.018a	tvayā sārathinā hy eṣa apradhṛṣyo bhaviṣyati<BR>
08,023.018c	devatānām api raṇe saśakrāṇāṃ mahīpate<BR>
08,023.018e	kiṃ punaḥ pāṇḍaveyānāṃ mātiśaṅkīr vaco mama<BR>
08,023.019a	duryodhanavacaḥ śrutvā śalyaḥ krodhasamanvitaḥ<BR>
08,023.019b*0222_01	dhārtarāṣṭram athovāca sṛkkiṇī parilelihan<BR>
08,023.019b*0222_02	evam uktas tu sa krodhāt padā spṛṣṭa ivoragaḥ<BR>
08,023.019c	triśikhāṃ bhrukuṭīṃ kṛtvā dhunvan hastau punaḥ punaḥ<BR>
08,023.020a	krodharakte mahānetre parivartya mahābhujaḥ<BR>
08,023.020c	kulaiśvaryaśrutibalair dṛptaḥ śalyo 'bravīd idam<BR>
08,023.021a	avamanyase māṃ gāndhāre dhruvaṃ māṃ pariśaṅkase<BR>
08,023.021c	yan māṃ bravīṣi visrabdhaṃ sārathyaṃ kriyatām iti<BR>
08,023.022a	asmatto 'bhyadhikaṃ karṇaṃ manyamānaḥ praśaṃsasi<BR>
08,023.022c	na cāhaṃ yudhi rādheyaṃ gaṇaye tulyam ātmanā<BR>
08,023.023a	ādiśyatām abhyadhiko mamāṃśaḥ pṛthivīpate<BR>
08,023.023c	tam ahaṃ samare hatvā gamiṣyāmi yathāgatam<BR>
08,023.024a	atha vāpy eka evāhaṃ yotsyāmi kurunandana<BR>
08,023.024c	paśya vīryaṃ mamādya tvaṃ saṃgrāme dahato ripūn<BR>
08,023.025a	na cābhikāmān kauravya vidhāya hṛdaye pumān<BR>
08,023.025c	asmadvidhaḥ pravarteta mā mā tvam atiśaṅkithāḥ<BR>
08,023.026a	yudhi cāpy avamāno me na kartavyaḥ kathaṃ cana<BR>
08,023.026c	paśya hīmau mama bhujau vajrasaṃhananopamau<BR>
08,023.027a	dhanuḥ paśya ca me citraṃ śarāṃś cāśīviṣopamān<BR>
08,023.027c	rathaṃ paśya ca me kḷptaṃ sadaśvair vātavegitaiḥ<BR>
08,023.027e	gadāṃ ca paśya gāndhāre hemapaṭṭavibhūṣitām<BR>
08,023.028a	dārayeyaṃ mahīṃ kruddho vikireyaṃ ca parvatān<BR>
08,023.028c	śoṣayeyaṃ samudrāṃś ca tejasā svena pārthiva<BR>
08,023.029a	tan mām evaṃvidhaṃ jānan samartham arinigrahe<BR>
08,023.029c	kasmād yunakṣi sārathye nyūnasyādhirather nṛpa<BR>
08,023.029d*0223_01	na cāpi mama rādheyaḥ kalām arhati ṣoḍaśīm<BR>
08,023.029d*0223_02	sakarṇā ye trayo lokāḥ sārjunāḥ sajanārdanāḥ<BR>
08,023.029d*0223_03	nibaddhāṃs tān raṇe rājan na mucyeyaṃ kathaṃ cana<BR>
08,023.029d*0223_04	tathāpi śaktaṃ kauravya vihāya hṛdayena mām<BR>
08,023.029d*0223_05	na cāhaṃ prākṛtaḥ kaś cin na cāpy adhigataḥ svayam<BR>
08,023.029d*0224_01	ayaṃ cāpy avamāno me na kartavyaḥ kathaṃ cana<BR>
08,023.030a	na nāma dhuri rājendra prayoktuṃ tvam ihārhasi<BR>
08,023.030c	na hi pāpīyasaḥ śreyān bhūtvā preṣyatvam utsahe<BR>
08,023.031a	yo hy abhyupagataṃ prītyā garīyāṃsaṃ vaśe sthitam<BR>
08,023.031c	vaśe pāpīyaso dhatte tat pāpam adharottaram<BR>
08,023.032a	brāhmaṇā brahmaṇā sṛṣṭā mukhāt kṣatram athorasaḥ<BR>
08,023.032c	ūrubhyām asṛjad vaiśyāñ śūdrān padbhyām iti śrutiḥ<BR>
08,023.032e	tebhyo varṇaviśeṣāś ca pratilomānulomajāḥ<BR>
08,023.033a	athānyonyasya saṃyogāc cāturvarṇyasya bhārata<BR>
08,023.033c	goptāraḥ saṃgrahītāro dātāraḥ kṣatriyāḥ smṛtāḥ<BR>
08,023.034a	yājanādhyāpanair viprā viśuddhaiś ca pratigrahaiḥ<BR>
08,023.034c	lokasyānugrahārthāya sthāpitā brahmaṇā bhuvi<BR>
08,023.034d*0225_01	prajānāṃ rakṣaṇaṃ dānaṃ yuddhaṃ kṣatrasya nirmitam<BR>
08,023.035a	kṛṣiś ca pāśupālyaṃ ca viśāṃ dānaṃ ca sarvaśaḥ<BR>
08,023.035c	brahmakṣatraviśāṃ śūdrā vihitāḥ paricārakāḥ<BR>
08,023.036a	brahmakṣatrasya vihitāḥ sūtā vai paricārakāḥ<BR>
08,023.036c	na viṭśūdrasya tatraiva śṛṇu vākyaṃ mamānagha<BR>
08,023.037a	so 'haṃ mūrdhāvasiktaḥ san rājarṣikulasaṃbhavaḥ<BR>
08,023.037c	mahārathaḥ samākhyātaḥ sevyaḥ stavyaś ca bandinām<BR>
08,023.038a	so 'ham etādṛśo bhūtvā nehārikulamardana<BR>
08,023.038c	sūtaputrasya saṃgrāme sārathyaṃ kartum utsahe<BR>
08,023.039a	avamānam ahaṃ prāpya na yotsyāmi kathaṃ cana<BR>
08,023.039c	āpṛcchya tvādya gāndhāre gamiṣyāmi yathāgatam<BR>
08,023.039d*0226_01	na cāhaṃ sūtaputrasya sārathyam upajagmivān<BR>
08,023.040a	evam uktvā naravyāghraḥ śalyaḥ samitiśobhanaḥ<BR>
08,023.040c	utthāya prayayau tūrṇaṃ rājamadhyād amarṣitaḥ<BR>
08,023.041a	praṇayād bahumānāc ca taṃ nigṛhya sutas tava<BR>
08,023.041c	abravīn madhuraṃ vākyaṃ sāma sarvārthasādhakam<BR>
08,023.042a	yathā śalya tvam ātthedam evam etad asaṃśayam<BR>
08,023.042c	abhiprāyas tu me kaś cit taṃ nibodha janeśvara<BR>
08,023.043a	na karṇo 'bhyadhikas tvattaḥ śaṅke naiva kathaṃ cana<BR>
08,023.043c	na hi madreśvaro rājā kuryād yad anṛtaṃ bhavet<BR>
08,023.044a	ṛtam eva hi pūrvās te vahanti puruṣottamāḥ<BR>
08,023.044b*0227_01	jñātam eva hi pūrvaṃ te vartma rājarṣisattama<BR>
08,023.044c	tasmād ārtāyaniḥ prokto bhavān iti matir mama<BR>
08,023.045a	śalyabhūtaś ca śatrūṇāṃ yasmāt tvaṃ bhuvi mānada<BR>
08,023.045c	tasmāc chalyeti te nāma kathyate pṛthivīpate<BR>
08,023.046a	yad eva vyāhṛtaṃ pūrvaṃ bhavatā bhūridakṣiṇa<BR>
08,023.046c	tad eva kuru dharmajña madarthaṃ yad yad ucyase<BR>
08,023.047a	na ca tvatto hi rādheyo na cāham api vīryavān<BR>
08,023.047c	vṛṇīmas tvāṃ hayāgryāṇāṃ yantāram iti saṃyuge<BR>
08,023.048a	yathā hy abhyadhikaṃ karṇaṃ guṇais tāta dhanaṃjayāt<BR>
08,023.048c	vāsudevād api tvāṃ ca loko 'yam iti manyate<BR>
08,023.049a	karṇo hy abhyadhikaḥ pārthād astrair eva nararṣabha<BR>
08,023.049c	bhavān apy adhikaḥ kṛṣṇād aśvayāne bale tathā<BR>
08,023.050a	yathāśvahṛdayaṃ veda vāsudevo mahāmanāḥ<BR>
08,023.050c	dviguṇaṃ tvaṃ tathā vettha madrarāja na saṃśayaḥ<BR>
08,023.051	śalya uvāca<BR>
08,023.051a	yan mā bravīṣi gāndhāre madhye sainyasya kaurava<BR>
08,023.051c	viśiṣṭaṃ devakīputrāt prītimān asmy ahaṃ tvayi<BR>
08,023.052a	eṣa sārathyam ātiṣṭhe rādheyasya yaśasvinaḥ<BR>
08,023.052c	yudhyataḥ pāṇḍavāgryeṇa yathā tvaṃ vīra manyase<BR>
08,023.053a	samayaś ca hi me vīra kaś cid vaikartanaṃ prati<BR>
08,023.053c	utsṛjeyaṃ yathāśraddham ahaṃ vāco 'sya saṃnidhau<BR>
08,023.054	saṃjaya uvāca<BR>
08,023.054a	tatheti rājan putras te saha karṇena bhārata<BR>
08,023.054c	abravīn madrarājasya sutaṃ bharatasattama<BR>
08,024.001	duryodhana uvāca<BR>
08,024.001a	bhūya eva tu madreśa yat te vakṣyāmi tac chṛṇu<BR>
08,024.001c	yathā purā vṛttam idaṃ yuddhe devāsure vibho<BR>
08,024.002a	yad uktavān pitur mahyaṃ mārkaṇḍeyo mahān ṛṣiḥ<BR>
08,024.002c	tad aśeṣeṇa bruvato mama rājarṣisattama<BR>
08,024.002e	tvaṃ nibodha na cāpy atra kartavyā te vicāraṇā<BR>
08,024.002f*0228_01	samutpannā hi rājānaḥ pramoha iti niścayaḥ<BR>
08,024.002f*0228_02	kṛtvā caiva vyavasyanti sarve dharmārthaniścayān<BR>
08,024.003a	devānām asurāṇāṃ ca mahān āsīt samāgamaḥ<BR>
08,024.003b*0229_01	saiṃhikeyās tadodvṛttā vibudhān avasūdayan<BR>
08,024.003b*0229_02	te nirastāḥ kṛtā devair dānavā balagarvitāḥ<BR>
08,024.003c	babhūva prathamo rājan saṃgrāmas tārakāmayaḥ<BR>
08,024.003e	nirjitāś ca tadā daityā daivatair iti naḥ śrutam<BR>
08,024.003f*0230_01	bhagnadarpā nirutsāhāḥ pātālaṃ viviśus tadā<BR>
08,024.004a	nirjiteṣu ca daityeṣu tārakasya sutās trayaḥ<BR>
08,024.004c	tārākṣaḥ kamalākṣaś ca vidyunmālī ca pārthiva<BR>
08,024.004d*0231_01	kaś cit prajāpatir ghoras tena sārdhaṃ mahātmanā<BR>
08,024.004d*0231_02	yuddham āsīn mahāghoraṃ daivatair na iti śrutiḥ<BR>
08,024.004d*0231_03	parābabhūvur asurā dānavaiḥ saha saṃyuge<BR>
08,024.004d*0231_04	devair nirastā hy asurā niḥśvasyāmarṣitās tataḥ<BR>
08,024.005a	tapa ugraṃ samāsthāya niyame parame sthitāḥ<BR>
08,024.005c	tapasā karśayām āsur dehān svāñ śatrutāpana<BR>
08,024.006a	damena tapasā caiva niyamena ca pārthiva<BR>
08,024.006c	teṣāṃ pitāmahaḥ prīto varadaḥ pradadau varān<BR>
08,024.007a	avadhyatvaṃ ca te rājan sarvabhūteṣu sarvadā<BR>
08,024.007c	sahitā varayām āsuḥ sarvalokapitāmaham<BR>
08,024.008a	tān abravīt tadā devo lokānāṃ prabhur īśvaraḥ<BR>
08,024.008c	nāsti sarvāmaratvaṃ hi nivartadhvam ato 'surāḥ<BR>
08,024.008e	varam anyaṃ vṛṇīdhvaṃ vai yādṛśaṃ saṃprarocate<BR>
08,024.009a	tatas te sahitā rājan saṃpradhāryāsakṛd bahu<BR>
08,024.009c	sarvalokeśvaraṃ vākyaṃ praṇamyainam athābruvan<BR>
08,024.009d*0232_01	vayam icchāma nagaraṃ kartuṃ kāmagamaṃ śubham<BR>
08,024.009d*0232_02	sarvakāmasamṛddhārtham avadhyaṃ devadānavaiḥ<BR>
08,024.009d*0232_03	yakṣarakṣoragagaṇair nānājātibhir eva ca<BR>
08,024.009d*0232_04	na kṛtyābhir na śastraiś ca na śāpair brahmavādinām<BR>
08,024.009d*0232_05	vadhyeta tripuraṃ devaṃ prasanne tvayi sādaram<BR>
08,024.010a	asmākaṃ tvaṃ varaṃ deva prayacchemaṃ pitāmaha<BR>
08,024.010c	vayaṃ purāṇi trīṇy eva samāsthāya mahīm imām<BR>
08,024.010e	vicariṣyāma loke 'smiṃs tvatprasādapuraskṛtāḥ<BR>
08,024.011a	tato varṣasahasre tu sameṣyāmaḥ parasparam<BR>
08,024.011b*0233_00	brahmovāca<BR>
08,024.011b*0233_01	vilayaḥ samayasyānte maraṇaṃ jīvitasya ca<BR>
08,024.011b*0233_02	iti cintya vadhopāyaṃ kaṃ cid eva niśāmaya<BR>
08,024.011c	ekībhāvaṃ gamiṣyanti purāṇy etāni cānagha<BR>
08,024.012a	samāgatāni caitāni yo hanyād bhagavaṃs tadā<BR>
08,024.012c	ekeṣuṇā devavaraḥ sa no mṛtyur bhaviṣyati<BR>
08,024.012d*0234_01	teṣāṃ tad vacanaṃ śrutvā dānavānāṃ mahāyaśāḥ<BR>
08,024.012e	evam astv iti tān devaḥ pratyuktvā prāviśad divam<BR>
08,024.013a	te tu labdhavarāḥ prītāḥ saṃpradhārya parasparam<BR>
08,024.013c	puratrayavisṛṣṭyarthaṃ mayaṃ vavrur mahāsuram<BR>
08,024.013e	viśvakarmāṇam ajaraṃ daityadānavapūjitam<BR>
08,024.014a	tato mayaḥ svatapasā cakre dhīmān purāṇi ha<BR>
08,024.014c	trīṇi kāñcanam ekaṃ tu raupyaṃ kārṣṇāyasaṃ tathā<BR>
08,024.015a	kāñcanaṃ divi tatrāsīd antarikṣe ca rājatam<BR>
08,024.015c	āyasaṃ cābhavad bhūmau cakrasthaṃ pṛthivīpate<BR>
08,024.016a	ekaikaṃ yojanaśataṃ vistārāyāmasaṃmitam<BR>
08,024.016c	gṛhāṭṭāṭṭālakayutaṃ bṛhatprākāratoraṇam<BR>
08,024.017a	guṇaprasavasaṃbādham asaṃbādham anāmayam<BR>
08,024.017c	prāsādair vividhaiś caiva dvāraiś cāpy upaśobhitam<BR>
08,024.018a	pureṣu cābhavan rājan rājāno vai pṛthak pṛthak<BR>
08,024.018b*0235_01	divyamālyāmbaradharā daiteyā rājasattama<BR>
08,024.018c	kāñcanaṃ tārakākṣasya citram āsīn mahātmanaḥ<BR>
08,024.018e	rājataṃ kamalākṣasya vidyunmālina āyasam<BR>
08,024.019a	trayas te daityarājānas trīṃl lokān āśu tejasā<BR>
08,024.019c	ākramya tasthur varṣāṇāṃ pūgān nāma prajāpatiḥ<BR>
08,024.020a	teṣāṃ dānavamukhyānāṃ prayutāny arbudāni ca<BR>
08,024.020c	koṭyaś cāprativīrāṇāṃ samājagmus tatas tataḥ<BR>
08,024.020d*0236_01	māṃsāśanāḥ sudṛptāś ca surair vinikṛtās tathā<BR>
08,024.020e	mahad aiśvaryam icchantas tripuraṃ durgam āśritāḥ<BR>
08,024.021a	sarveṣāṃ ca punas teṣāṃ sarvayogavaho mayaḥ<BR>
08,024.021c	tam āśritya hi te sarve avartantākutobhayāḥ<BR>
08,024.022a	yo hi yaṃ manasā kāmaṃ dadhyau tripurasaṃśrayaḥ<BR>
08,024.022c	tasmai kāmaṃ mayas taṃ taṃ vidadhe māyayā tadā<BR>
08,024.023a	tārakākṣasutaś cāsīd dharir nāma mahābalaḥ<BR>
08,024.023c	tapas tepe paramakaṃ yenātuṣyat pitāmahaḥ<BR>
08,024.024a	sa tuṣṭam avṛṇod devaṃ vāpī bhavatu naḥ pure<BR>
08,024.024c	śastrair vinihatā yatra kṣiptāḥ syur balavattarāḥ<BR>
08,024.025a	sa tu labdhvā varaṃ vīras tārakākṣasuto hariḥ<BR>
08,024.025c	sasṛje tatra vāpīṃ tāṃ mṛtānāṃ jīvanīṃ prabho<BR>
08,024.025d*0237_01	pūrṇāṃ divyasya toyasya pīyūṣapratimasya vai<BR>
08,024.026a	yena rūpeṇa daityas tu yena veṣeṇa caiva ha<BR>
08,024.026c	mṛtas tasyāṃ parikṣiptas tādṛśenaiva jajñivān<BR>
08,024.026d*0238_01	saṃpūrṇabalavīryas tu rājañ śauryasamanvitaḥ<BR>
08,024.026d*0238_02	evaṃ vīryeṇa saṃyuktāḥ kṛtās tena mahātmanā<BR>
08,024.027a	tāṃ prāpya traipurasthās tu sarvāṃl lokān babādhire<BR>
08,024.027b*0239_01	varaloke 'vasat so 'pi hariḥ paramatejasā<BR>
08,024.027b*0239_02	vidhāya sarvalokānāṃ hitaṃ pathyaṃ vidhāya ca<BR>
08,024.027b*0239_03	tataḥ paramanirvigno hitakārī tāvakātmasu<BR>
08,024.027c	mahatā tapasā siddhāḥ surāṇāṃ bhayavardhanāḥ<BR>
08,024.027d*0240_01	ekasmin nihate daitye sṛjanti sma daśāsurān<BR>
08,024.027e	na teṣām abhavad rājan kṣayo yuddhe kathaṃ cana<BR>
08,024.028a	tatas te lobhamohābhyām abhibhūtā vicetasaḥ<BR>
08,024.028c	nirhrīkāḥ saṃsthitiṃ sarve sthāpitāṃ samalūlupan<BR>
08,024.029a	vidrāvya sagaṇān devāṃs tatra tatra tadā tadā<BR>
08,024.029c	viceruḥ svena kāmena varadānena darpitāḥ<BR>
08,024.030a	devāraṇyāni sarvāṇi priyāṇi ca divaukasām<BR>
08,024.030c	ṛṣīṇām āśramān puṇyān yūpāñ janapadāṃs tathā<BR>
08,024.030e	vyanāśayanta maryādā dānavā duṣṭacāriṇaḥ<BR>
08,024.030f*0241_01	nisthānāś ca kṛtā devā ṛṣayaḥ pitṛbhiḥ saha<BR>
08,024.030f*0241_02	daityais tribhis trayo lokā hy ākrāntās taiḥ suretaraiḥ<BR>
08,024.030f*0242_01	pīḍyamāneṣu lokeṣu tataḥ śakro marudvṛtaḥ<BR>
08,024.030f*0242_02	purāṇy āyodhayāṃ cakre vajrapātaiḥ samantataḥ<BR>
08,024.030f*0242_03	nāśakat tāny abhedyāni yadā bhettuṃ puraṃdaraḥ<BR>
08,024.030f*0242_04	purāṇi varadattāni dhātrā tena narādhipa<BR>
08,024.030f*0242_05	tadā bhītaḥ surapatir muktvā tāni purāṇy atha<BR>
08,024.031a	te devāḥ sahitāḥ sarve pitāmaham ariṃdama<BR>
08,024.031c	abhijagmus tadākhyātuṃ viprakāraṃ suretaraiḥ<BR>
08,024.032a	te tattvaṃ sarvam ākhyāya śirasābhipraṇamya ca<BR>
08,024.032c	vadhopāyam apṛcchanta bhagavantaṃ pitāmaham<BR>
08,024.033a	śrutvā tad bhagavān devo devān idam uvāca ha<BR>
08,024.033b*0243_01	mamāpi so 'parādhnoti yo yuṣmākam asaumyakṛt<BR>
08,024.033b*0244_01	śrūyatāṃ tridaśāḥ sarve yathedaṃ vākyagauravam<BR>
08,024.033c	asurāś ca durātmānas te cāpi vibudhadviṣaḥ<BR>
08,024.033e	aparādhyanti satataṃ ye yuṣmān pīḍayanty uta<BR>
08,024.033f*0245_01	na tvāstu tān ahaṃ manye ye vai yuṣmān apīḍayan<BR>
08,024.034a	ahaṃ hi tulyaḥ sarveṣāṃ bhūtānāṃ nātra saṃśayaḥ<BR>
08,024.034c	adhārmikās tu hantavyā ity ahaṃ prabravīmi vaḥ<BR>
08,024.034d*0246_01	ekeṣuṇā vibhedyāni tāni durgāṇi nānyathā<BR>
08,024.034d*0246_02	na ca sthāṇumṛte śakto bhettum ekeṣuṇā puraḥ<BR>
08,024.035a	te yūyaṃ sthāṇum īśānaṃ jiṣṇum akliṣṭakāriṇam<BR>
08,024.035c	yoddhāraṃ vṛṇutādityāḥ sa tān hantā suretarān<BR>
08,024.036a	iti tasya vacaḥ śrutvā devāḥ śakrapurogamāḥ<BR>
08,024.036b*0247_01	te devās tena vākyena coditāḥ praṇatāḥ sthitāḥ<BR>
08,024.036b*0247_02	divyaṃ varṣasahasraṃ vai tapas taptvā surarṣabhāḥ<BR>
08,024.036b*0247_03	śubhātmāno mahātmāno jagmur vai vṛṣabhadhvajam<BR>
08,024.036c	brahmāṇam agrataḥ kṛtvā vṛṣāṅkaṃ śaraṇaṃ yayuḥ<BR>
08,024.037a	tapaḥ paraṃ samātasthur gṛṇanto brahma śāśvatam<BR>
08,024.037c	ṛṣibhiḥ saha dharmajñā bhavaṃ sarvātmanā gatāḥ<BR>
08,024.037d*0248_01	devadevaṃ paraṃ sthāṇuṃ varadaṃ tryambakaṃ śivam<BR>
08,024.037d*0248_02	śarvam īḍyam ajaṃ rudraṃ śaśāṅkāṅkitamūrdhajam<BR>
08,024.038a	tuṣṭuvur vāgbhir arthyābhir bhayeṣv abhayakṛttamam<BR>
08,024.038c	sarvātmānaṃ mahātmānaṃ yenāptaṃ sarvam ātmanā<BR>
08,024.039a	tapoviśeṣair bahubhir yogaṃ yo veda cātmanaḥ<BR>
08,024.039c	yaḥ sāṃkhyam ātmano veda yasya cātmā vaśe sadā<BR>
08,024.040a	te taṃ dadṛśur īśānaṃ tejorāśim umāpatim<BR>
08,024.040b*0249_01	pareṇa yatnena bhavaṃ tridaśāḥ śarvam īśvaram<BR>
08,024.040c	ananyasadṛśaṃ loke vratavantam akalmaṣam<BR>
08,024.041a	ekaṃ ca bhagavantaṃ te nānārūpam akalpayan<BR>
08,024.041c	ātmanaḥ pratirūpāṇi rūpāṇy atha mahātmani<BR>
08,024.041e	parasparasya cāpaśyan sarve paramavismitāḥ<BR>
08,024.042a	sarvabhūtamayaṃ ceśaṃ tam ajaṃ jagataḥ patim<BR>
08,024.042c	devā brahmarṣayaś caiva śirobhir dharaṇīṃ gatāḥ<BR>
08,024.043a	tān svastivākyenābhyarcya samutthāpya ca śaṃkaraḥ<BR>
08,024.043c	brūta brūteti bhagavān smayamāno 'bhyabhāṣata<BR>
08,024.044a	tryambakeṇābhyanujñātās tatas te 'svasthacetasaḥ<BR>
08,024.044c	namo namas te 'stu vibho tata ity abruvan bhavam<BR>
08,024.045a	namo devātidevāya dhanvine cātimanyave<BR>
08,024.045c	prajāpatimakhaghnāya prajāpatibhir īḍyase<BR>
08,024.046a	namaḥ stutāya stutyāya stūyamānāya mṛtyave<BR>
08,024.046c	vilohitāya rudrāya nīlagrīvāya śūline<BR>
08,024.047a	amoghāya mṛgākṣāya pravarāyudhayodhine<BR>
08,024.047b*0250_01	arhāya caiva śuddhāya kṣayāya krathanāya ca<BR>
08,024.047c	durvāraṇāya śukrāya brahmaṇe brahmacāriṇe<BR>
08,024.048a	īśānāyāprameyāya niyantre carmavāsase<BR>
08,024.048c	taponityāya piṅgāya vratine kṛttivāsase<BR>
08,024.049a	kumārapitre tryakṣāya pravarāyudhadhāriṇe<BR>
08,024.049c	prapannārtivināśāya brahmadviṭsaṃghaghātine<BR>
08,024.050a	vanaspatīnāṃ pataye narāṇāṃ pataye namaḥ<BR>
08,024.050c	gavāṃ ca pataye nityaṃ yajñānāṃ pataye namaḥ<BR>
08,024.051a	namo 'stu te sasainyāya tryambakāyogratejase<BR>
08,024.051c	manovākkarmabhir deva tvāṃ prapannān bhajasva naḥ<BR>
08,024.052a	tataḥ prasanno bhagavān svāgatenābhinandya tān<BR>
08,024.052c	provāca vyetu vastrāso brūta kiṃ karavāṇi vaḥ<BR>
08,024.052d*0251_01	devāḥ śarvasya vacanaṃ śrutvā harṣam upāgatāḥ<BR>
08,024.053a	pitṛdevarṣisaṃghebhyo vare datte mahātmanā<BR>
08,024.053c	satkṛtya śaṃkaraṃ prāha brahmā lokahitaṃ vacaḥ<BR>
08,024.053d*0252_01	imāny asuradurgāṇi lokāṃs trīn ākramanti ca<BR>
08,024.053d*0252_02	kaś ca prajāpatir ghorāṃs tān sarvāñ jahi māciram<BR>
08,024.054a	tavātisargād deveśa prājāpatyam idaṃ padam<BR>
08,024.054c	mayādhitiṣṭhatā datto dānavebhyo mahān varaḥ<BR>
08,024.054d*0253_01	nāsty anyo yudhi teṣāṃ vai nihantā iti naḥ śrutam<BR>
08,024.055a	tān atikrāntamaryādān nānyaḥ saṃhartum arhati<BR>
08,024.055c	tvām ṛte bhūtabhavyeśa tvaṃ hy eṣāṃ pratyarir vadhe<BR>
08,024.056a	sa tvaṃ deva prapannānāṃ yācatāṃ ca divaukasām<BR>
08,024.056c	kuru prasādaṃ deveśa dānavāñ jahi śūlabhṛt<BR>
08,024.056d*0254_01	tvatprasāj jagat sarvaṃ sukham aidhata mānada<BR>
08,024.056d*0254_02	śaraṇyas tvaṃ hi lokeśa te vayaṃ śaraṇaṃ gatāḥ<BR>
08,024.057	śrībhagavān uvāca<BR>
08,024.057a	hantavyāḥ śatravaḥ sarve yuṣmākam iti me matiḥ<BR>
08,024.057c	na tv eko 'haṃ vadhe teṣāṃ samartho vai suradviṣām<BR>
08,024.058a	te yūyaṃ sahitāḥ sarve madīyenāstratejasā<BR>
08,024.058c	jayadhvaṃ yudhi tāñ śatrūn saṃghāto hi mahābalaḥ<BR>
08,024.059	devā ūcuḥ<BR>
08,024.059a	asmattejobalaṃ yāvat tāvad dviguṇam eva ca<BR>
08,024.059c	teṣām iti ha manyāmo dṛṣṭatejobalā hi te<BR>
08,024.060	bhagavān uvāca<BR>
08,024.060a	vadhyās te sarvataḥ pāpā ye yuṣmāsv aparādhinaḥ<BR>
08,024.060c	mama tejobalārdhena sarvāṃs tān ghnata śātravān<BR>
08,024.061	devā ūcuḥ<BR>
08,024.061a	bibhartuṃ tejaso 'rdhaṃ te na śakṣyāmo maheśvara<BR>
08,024.061c	sarveṣāṃ no balārdhena tvam eva jahi śātravān<BR>
08,024.061d*0255_01	vayaṃ ca sarvathā deva rakṣaṇīyās tathaiva ca<BR>
08,024.061d*0255_02	sa no rakṣa mahādeva tvam eva jahi śātravān<BR>
08,024.061d*0256_00	śrībhagavān uvāca<BR>
08,024.061d*0256_01	yadi śaktir na vaḥ kā cid vibhartuṃ māmakaṃ balam<BR>
08,024.061d*0256_02	aham etān haniṣyāmi yuṣmat tejordhabṛṃhitaḥ<BR>
08,024.062	duryodhana uvāca<BR>
08,024.062a	tatas tatheti deveśas tair ukto rājasattama<BR>
08,024.062c	ardham ādāya sarvebhyas tejasābhyadhiko 'bhavat<BR>
08,024.063a	sa tu devo balenāsīt sarvebhyo balavattaraḥ<BR>
08,024.063c	mahādeva iti khyātas tadāprabhṛti śaṃkaraḥ<BR>
08,024.064a	tato 'bravīn mahādevo dhanur bāṇadharas tv aham<BR>
08,024.064c	haniṣyāmi rathenājau tān ripūn vai divaukasaḥ<BR>
08,024.065a	te yūyaṃ me rathaṃ caiva dhanur bāṇaṃ tathaiva ca<BR>
08,024.065c	paśyadhvaṃ yāvad adyaitān pātayāmi mahītale<BR>
08,024.066	devā ūcuḥ<BR>
08,024.066a	mūrtisarvasvam ādāya trailokyasya tatas tataḥ<BR>
08,024.066c	rathaṃ te kalpayiṣyāma deveśvara mahaujasam<BR>
08,024.067a	tathaiva buddhyā vihitaṃ viśvakarmakṛtaṃ śubham<BR>
08,024.067c	tato vibudhaśārdūlās taṃ rathaṃ samakalpayan<BR>
08,024.067d*0257_01	viṣṇuṃ somaṃ hutāśaṃ ca tasyeṣuṃ samakalpayan<BR>
08,024.067d*0257_02	śṛṅgam agnir babhūvāsya bhallaḥ somo viśāṃ pate<BR>
08,024.067d*0257_03	kuḍmalaś cābhavad viṣṇus tasminn iṣuvare tadā<BR>
08,024.068a	vandhuraṃ pṛthivīṃ devīṃ viśālapuramālinīm<BR>
08,024.068c	saparvatavanadvīpāṃ cakrur bhūtadharāṃ tadā<BR>
08,024.069a	mandaraṃ parvataṃ cākṣaṃ jaṅghās tasya mahānadīḥ<BR>
08,024.069c	diśaś ca pradiśaś caiva parivāraṃ rathasya hi<BR>
08,024.069d*0258_01	īṣā nakṣatravaṃśaś ca yugaḥ kṛtayugo 'bhavat<BR>
08,024.069d*0258_02	kūbaraś ca rathasyāsīd vāsukir bhujagottamaḥ<BR>
08,024.069d*0258_03	apaskaram adhiṣṭhāne himavān vindhyaparvataḥ<BR>
08,024.069d*0258_04	udayāstāv adhiṣṭhāne girī cakruḥ surottamāḥ<BR>
08,024.069d*0258_05	samudram akṣam asṛjan dānavālayam uttamam<BR>
08,024.069d*0258_06	saptarṣimaṇḍalaṃ caiva rathasyāsīt pariṣkaraḥ<BR>
08,024.069d*0258_07	gaṅgā sarasvatī sindhur dhuram ākāśam eva ca<BR>
08,024.069d*0258_08	upaskaro rathasyāsann āpaḥ sarvāś ca nimnagāḥ<BR>
08,024.069d*0258_09	ahorātrāḥ kalāś caiva kāṣṭhāś ca ṛtavas tathā<BR>
08,024.070a	anukarṣān grahān dīptān varūthaṃ cāpi tārakāḥ<BR>
08,024.070c	dharmārthakāmasaṃyuktaṃ triveṇuṃ cāpi bandhuram<BR>
08,024.070e	oṣadhīr vividhās tatra nānāpuṣpaphalodgamāḥ<BR>
08,024.071a	sūryācandramasau kṛtvā cakre rathavarottame<BR>
08,024.071c	pakṣau pūrvāparau tatra kṛte rātryahanī śubhe<BR>
08,024.072a	daśa nāgapatīn īṣāṃ dhṛtarāṣṭramukhān dṛḍhām<BR>
08,024.072b*0259_01	yoktrāṇi cakrur nāgāṃś ca niḥśvasanto mahoragān<BR>
08,024.072c	dyāṃ yugaṃ yugacarmāṇi saṃvartakabalāhakān<BR>
08,024.072d*0260_01	kālapṛṣṭho 'tha nahuṣaḥ karkoṭakadhanaṃjayau<BR>
08,024.072d*0260_02	itare cābhavan nāgā hayānāṃ vālabandhanāḥ<BR>
08,024.072d*0260_03	diśaś ca pradiśaś caiva raśmayo rathavājinām<BR>
08,024.072d*0261_01	aśvāś ca vedāś catvāraḥ purāṇāṅgavibhūṣitāḥ<BR>
08,024.073a	śamyāṃ dhṛtiṃ ca medhāṃ ca sthitiṃ saṃnatim eva ca<BR>
08,024.073c	grahanakṣatratārābhiś carma citraṃ nabhastalam<BR>
08,024.074a	surāmbupretavittānāṃ patīṃl lokeśvarān hayān<BR>
08,024.074c	sinīvālīm anumatiṃ kuhūṃ rākāṃ ca suvratām<BR>
08,024.074e	yoktrāṇi cakrur vāhānāṃ rohakāṃś cāpi kaṇṭhakam<BR>
08,024.075a	karma satyaṃ tapo 'rthaś ca vihitās tatra raśmayaḥ<BR>
08,024.075c	adhiṣṭhānaṃ manas tv āsīt parirathyaṃ sarasvatī<BR>
08,024.076a	nānāvarṇāś ca citrāś ca patākāḥ pavaneritāḥ<BR>
08,024.076c	vidyudindradhanurnaddhaṃ rathaṃ dīptaṃ vyadīpayat<BR>
08,024.076d*0262_01	vaṣaṭkāraḥ pratodo 'bhūd gāyatrī śīrṣabandhanā<BR>
08,024.076d*0262_02	yo yajñe vihitaḥ pūrvam īśānasya mahātmanaḥ<BR>
08,024.076d*0262_03	saṃvatsaro dhanus tad vai sāvitrī jyā mahāsvanā<BR>
08,024.076d*0262_04	divyaṃ ca varma vihitaṃ mahārhaṃ ratnabhūṣitam<BR>
08,024.076d*0262_05	abhedyaṃ virajaskaṃ vai kālacakrabahiṣkṛtam<BR>
08,024.076d*0262_06	dhvajayaṣṭir abhūn meruḥ śrīmān kanakaparvataḥ<BR>
08,024.076d*0262_07	patākāś cābhavan meghās taḍidbhiḥ samalaṃkṛtāḥ<BR>
08,024.076d*0262_08	rejur adhvaryumadhyasthā jvalanta iva pāvakāḥ<BR>
08,024.076d*0262_09	kḷptaṃ tu taṃ rathaṃ dṛṣṭvā vismitā devatābhavan<BR>
08,024.076d*0262_10	sarvalokasya tejāṃsi dṛṣṭvaikasthāni māriṣa<BR>
08,024.076d*0262_11	yuktaṃ nivedayām āsur devās tasmai mahātmane<BR>
08,024.077a	evaṃ tasmin mahārāja kalpite rathasattame<BR>
08,024.077c	devair manujaśārdūla dviṣatām abhimardane<BR>
08,024.078a	svāny āyudhāni mukhyāni nyadadhāc chaṃkaro rathe<BR>
08,024.078c	rathayaṣṭiṃ viyatkṛṣṭāṃ sthāpayām āsa govṛṣam<BR>
08,024.079a	brahmadaṇḍaḥ kāladaṇḍo rudradaṇḍas tathā jvaraḥ<BR>
08,024.079c	pariskandā rathasyāsya sarvatodiśam udyatāḥ<BR>
08,024.080a	atharvāṅgirasāv āstāṃ cakrarakṣau mahātmanaḥ<BR>
08,024.080c	ṛgvedaḥ sāmavedaś ca purāṇaṃ ca puraḥsarāḥ<BR>
08,024.081a	itihāsayajurvedau pṛṣṭharakṣau babhūvatuḥ<BR>
08,024.081c	divyā vācaś ca vidyāś ca paripārśvacarāḥ kṛtāḥ<BR>
08,024.082a	tottrādayaś ca rājendra vaṣaṭkāras tathaiva ca<BR>
08,024.082c	oṃkāraś ca mukhe rājann atiśobhākaro 'bhavat<BR>
08,024.083a	vicitram ṛtubhiḥ ṣaḍbhiḥ kṛtvā saṃvatsaraṃ dhanuḥ<BR>
08,024.083b*0263_01	chāyām evātmanaś cakre dhanur jyām akṣayāṃ raṇe<BR>
08,024.083b*0263_02	kālo hi bhagavān rudras tasya saṃvatsaro dhanuḥ<BR>
08,024.083c	tasmān nṝṇāṃ kālarātrir jyā kṛtā dhanuṣo 'jarā<BR>
08,024.084a	iṣuś cāpy abhavad viṣṇur jvalanaḥ soma eva ca<BR>
08,024.084b@002_0001	**** **** balārdhaṃ yadi me devā na dhārayitum āhave<BR>
08,024.084b@002_0002	**** **** śaktāḥ sarve hi saṃgamya yūyaṃ tat prabravīmi vaḥ<BR>
08,024.084b@002_0003	**** **** samā bhavanti me sarve dānavāś cāmarāś ca ye<BR>
08,024.084b@002_0004	**** **** śivo 'smi sarvabhūtānāṃ śivatvaṃ tena me surāḥ<BR>
08,024.084b@002_0005	**** **** kiṃ tv adharmeṇa vartante yasmāt te suraśatravaḥ<BR>
08,024.084b@002_0006	**** **** tasmād vadhyā mayāpy ete yuṣmākaṃ ca hitepsayā<BR>
08,024.084b@002_0007	**** **** śaraṇaṃ vaḥ prapannānāṃ dharmeṇa ca jigīṣatām<BR>
08,024.084b@002_0008	**** **** sāhāyyaṃ vaḥ kariṣyāmi nihaniṣyāmi vo ripūn<BR>
08,024.084b@002_0009	**** **** dīyatāṃ ca balārdhaṃ me sarvair api pṛthak pṛthak<BR>
08,024.084b@002_0010	**** **** paśutvaṃ caiva me lokāḥ sarve kalpantu pīḍitāḥ<BR>
08,024.084b@002_0011	**** **** paśūnāṃ tu patitvaṃ me bhavatv adya divaukasaḥ<BR>
08,024.084b@002_0012	**** **** evaṃ na pāpaṃ prāpsyāmi paśūn hatvā suradviṣaḥ<BR>
08,024.084b@002_0013	**** **** kalpayadhvaṃ ca me divyaṃ rathaṃ cāśvān manojavān<BR>
08,024.084b@002_0014	**** **** dhanuḥ śaraṃ sārathiṃ ca tato jeṣyāmi vo ripūn<BR>
08,024.084b@002_0015	**** **** iti śrutvā vaco devā devadevasya bhūpate<BR>
08,024.084b@002_0016	**** **** viṣādam agaman sarve paśutvaṃ prati śaṅkitāḥ<BR>
08,024.084b@002_0017	**** **** teṣāṃ bhāvaṃ tato jñātvā devas tān idam abravīt<BR>
08,024.084b@002_0018	**** **** mā vo 'stu paśubhāve 'smin bhayaṃ vibudhasattamāḥ<BR>
08,024.084b@002_0019	**** **** śrūyatāṃ paśubhāvasya vimokṣaḥ kriyatāṃ ca saḥ<BR>
08,024.084b@002_0020	**** **** yo vaḥ paśupateś caryāṃ cariṣyati sa mokṣyate<BR>
08,024.084b@002_0021	**** **** paśutvād iti satyaṃ vaḥ pratijāne samāgame<BR>
08,024.084b@002_0022	**** **** ye cāpy anye cariṣyanti vrataṃ mokṣyanti te 'py uta<BR>
08,024.084b@002_0023	**** **** naiṣṭhikaṃ dvādaśābdaṃ vā yo 'bdam ardham ṛtutrayam<BR>
08,024.084b@002_0024	**** **** māsaṃ dvādaśarātraṃ vā sa paśutvād vimucyate<BR>
08,024.084b@002_0025	**** **** tasmāt param idaṃ guhyaṃ vrataṃ divyaṃ cariṣyatha<BR>
08,024.084b@002_0026	**** **** taṃ tathety abruvan devā devadevanamaskṛtam<BR>
08,024.084b@002_0027	**** **** ūcuś cedaṃ gṛhāṇedaṃ tejaso 'rdham iti prabhum<BR>
08,024.084b@002_0028	**** **** pratyuvāca tathety eva śūladhṛg rājasattama<BR>
08,024.084b@002_0029	**** **** tatas te pradaduḥ sarve tejaso 'rdhaṃ mahātmane<BR>
08,024.084b@002_0030	**** **** sarvam ādāya sarveṣāṃ tejaso 'rdhaṃ divaukasām<BR>
08,024.084b@002_0031	**** **** tejasāpy adhiko bhūtvā bhūyo 'py atibalo 'bhavat<BR>
08,024.084b@002_0032	**** **** tataḥ prabhṛti devānāṃ devadevo 'bhavad bhavaḥ<BR>
08,024.084b@002_0033	**** **** patiś ca sarvabhūtānāṃ paśūnāṃ cābhavat tadā<BR>
08,024.084b@002_0034	**** **** tasmāt paśupatiś cokto bhavatvāc ca bhaveti vai<BR>
08,024.084b@002_0035	**** **** ardham ādāya sarveṣāṃ tejasā prajvalann iva<BR>
08,024.084b@002_0036	**** **** bhāsayām āsa tān sarvān devadevo mahādyutiḥ<BR>
08,024.084b@002_0037	**** **** tato 'bhiṣiṣicuḥ sarve surā rudraṃ purāriṇam<BR>
08,024.084b@002_0038	**** **** duryodhanaḥ<BR>
08,024.084b@002_0038	(63cd)      mahādeva iti hy āsīd devadevo maheśvaraḥ<BR>
08,024.084b@002_0039	**** **** tejaso 'rdhaṃ surā dattvā śaṃkarāya mahātmane<BR>
08,024.084b@002_0040	**** **** paśutvam api copetya viśvakarmāṇam avyayam<BR>
08,024.084b@002_0041	**** **** ūcuḥ sarve samābhāṣya rathaḥ saṃkalpyatām iti<BR>
08,024.084b@002_0042	**** **** viśvakarmāpi saṃcintya rathaṃ divyam akalpayat<BR>
08,024.084b@002_0043	(68ab)      sametāṃ pṛthivīṃ devīṃ viśālāṃ puramālinīm<BR>
08,024.084b@002_0044	(68cd)      saparvatavanadvīpāṃ cakre bhūtadharāṃ ratham<BR>
08,024.084b@002_0045	**** **** īṣāṃ nakṣatravaṃśaṃ ca chattraṃ meruṃ mahāgirim<BR>
08,024.084b@002_0046	**** **** anekadrumasaṃchannaṃ ratnākaram anuttamam<BR>
08,024.084b@002_0047	**** **** himavantaṃ ca vindhyaṃ ca nānādrumalatākulam<BR>
08,024.084b@002_0048	**** **** avaskaraṃ pratiṣṭhānaṃ kalpayām āsa vai tadā<BR>
08,024.084b@002_0049	**** **** astaṃ girim adhiṣṭhānaṃ nānādvijagaṇāyutam<BR>
08,024.084b@002_0050	**** **** cakāra bhagavāṃs tvaṣṭā udayaṃ rathakūbaram<BR>
08,024.084b@002_0051	**** **** mīnanakrajhaṣāvāsaṃ dānavālayam uttamam<BR>
08,024.084b@002_0052	**** **** samudram akṣaṃ vidadhe pattanākaraśobhitam<BR>
08,024.084b@002_0053	**** **** cakraṃ cakre candramasaṃ tārakāgaṇamaṇḍitam<BR>
08,024.084b@002_0054	**** **** divākaraṃ cāpy aparaṃ cakraṃ cakre 'ṃśumālinam<BR>
08,024.084b@002_0055	**** **** gaṅgāṃ sarasvatīṃ tūṇīṃ cakre viśvakṛd avyayaḥ<BR>
08,024.084b@002_0056	**** **** alaṃkārā rathasyāsann āpagāḥ saritas tathā<BR>
08,024.084b@002_0057	**** **** trīn agnīn mantravac cakre rathasyātha triveṇukam<BR>
08,024.084b@002_0058	(70ab)      anukarṣān grahān dīptān varūthāṃś cāpi tārakāḥ<BR>
08,024.084b@002_0059	(70ef)      oṣadhīr vīrudhaś caiva ghaṇṭājālaṃ ca bhānumat<BR>
08,024.084b@002_0060	**** **** alaṃcakāra ca rathaṃ māsapakṣartubhir vibhuḥ<BR>
08,024.084b@002_0061	**** **** ahorātraiḥ kalābhiś ca kāṣṭhābhir ayanais tathā<BR>
08,024.084b@002_0062	(72cd)      dyāṃ yugaṃ yugaparvāṇi saṃvartakabalāhakān<BR>
08,024.084b@002_0063	(73ab)      śamyāṃ dhṛtiṃ ca medhāṃ ca sthitiṃ saṃnatim eva ca<BR>
08,024.084b@002_0064	(80c)       ṛgvedaṃ sāmavedaṃ ca dhuryāv aśvāv akalpayat<BR>
08,024.084b@002_0065	(81a)       pṛṣṭhāśvau ca yajurvedaḥ kalpito 'tharvaṇas tathā<BR>
08,024.084b@002_0066	**** **** aśvānāṃ cāpy alaṃkāraṃ vidadhe padasaṃcayam<BR>
08,024.084b@002_0067	(74cd)      sinīvālīm anumatiṃ kuhūṃ rākāṃ ca suprabhām<BR>
08,024.084b@002_0068	(74ef)      yoktrāṇi cakre cāśvānāṃ kūśmāṇḍāṃś cāpi pannagān<BR>
08,024.084b@002_0069	{259*   } { kālapṛṣṭho 'tha nahuṣaḥ karkoṭakadhanaṃjayau<BR>
08,024.084b@002_0070	{ll. 1-2} { itare cābhavan nāgā hayānāṃ vālabandhanam<BR>
08,024.084b@002_0071	**** **** abhīṣavaḥ ṣaḍaṅgāni kalpitāni mahīpate<BR>
08,024.084b@002_0072	**** **** oṃkāraḥ kalpitas tasya pratodo viśvakarmaṇā<BR>
08,024.084b@002_0073	**** **** yajñāḥ sarve pṛthak kḷptā rathāṅgāni ca bhāgaśaḥ<BR>
08,024.084b@002_0074	(75cd)      adhiṣṭhānaṃ manaś cāsīt parirathyā sarasvatī<BR>
08,024.084b@002_0075	(76ab)      nānāvarṇāni cābhrāṇi patākāḥ pavaneritāḥ<BR>
08,024.084b@002_0076	(76cd)      vidyud indradhanur yuktā rathaṃ dīptyā vyadīpayat<BR>
08,024.084b@002_0077	**** **** varma yoddhuś ca vihitaṃ nabho grahagaṇākulam<BR>
08,024.084b@002_0078	**** **** abhedyaṃ bhānumac citraṃ kālacakrapariṣkṛtam<BR>
08,024.084b@002_0079	**** **** kḷptaṃ tu taṃ rathaṃ dṛṣṭvā vismitā devatābhavan<BR>
08,024.084b@002_0080	**** **** sarvalokasya tejāṃsi dṛṣṭvaikasthāni māriṣa<BR>
08,024.084b@002_0081	**** **** yuktaṃ nivedayām āsuḥ devās tasmai mahātmane<BR>
08,024.084b@002_0082	(77ab)      evaṃ tasmin mahārāja kalpite rathasattame<BR>
08,024.084b@002_0083	(77cd)      tvaṣṭrā manujaśārdūla dviṣatāṃ bhayavardhanaḥ<BR>
08,024.084b@002_0084	(78ab)      svāny āyudhāni divyāni nyadadhāc chaṃkaro rathe<BR>
08,024.084b@002_0085	(78cd)      dhvajayaṣṭiṃ viyat kṛtvā sthāpayām āsa govṛṣam<BR>
08,024.084b@002_0086	(79ab)      brahmadaṇḍaḥ kāladaṇḍo rudradaṇḍaś ca te jvarāḥ<BR>
08,024.084b@002_0087	(79cd)      pariṣkārā rathasyāsan samantād diśam udyatāḥ<BR>
08,024.084b@002_0088	(83ab)      vicitram ṛtubhiḥ ṣaḍbhiḥ kṛtvā saṃvatsaraṃ dhanuḥ<BR>
08,024.084b@002_0089	(263*)    { chāyām evātmanaś cakre dhanurjyām akṣayāṃ dhruvām<BR>
08,024.084b@002_0090	**** **** { kālo hi bhagavān rudras tac ca saṃvatsaraṃ dhanuḥ<BR>
08,024.084b@002_0091	(83cd)      tasmād raudrā kālarātrir jyā kṛtā dhanuṣo 'jarā<BR>
08,024.084b@002_0092	**** **** tato rathe rathāśvāṃs tān ṛṣayaḥ samayojayan<BR>
08,024.084b@002_0093	**** **** ekaikaśaḥ susaṃhṛṣṭān ādāya sudhṛtavratāḥ<BR>
08,024.084b@002_0094	**** **** dakṣiṇasyāṃ dhuri kṛta ṛgvedo mantrapāragaiḥ<BR>
08,024.084b@002_0095	**** **** savyataḥ sāmavedaś ca yukto rājan maharṣibhiḥ<BR>
08,024.084b@002_0096	**** **** pārṣṭhidakṣiṇato yukto yajurvedaḥ suradvijaiḥ<BR>
08,024.084b@002_0097	**** **** itarasyāṃ tathā pārṣṭhyāṃ yukto rājann atharvaṇaḥ<BR>
08,024.084b@002_0098	**** **** evaṃ te vājino yuktā yajñavidbhis tadā rathe<BR>
08,024.084b@002_0099	**** **** aśobhanta tathā yuktā yathaivādhvaramadhyagāḥ<BR>
08,024.084b@002_0100	**** **** kalpayitvā rathaṃ divyaṃ tato bāṇam akalpayat<BR>
08,024.084b@002_0101	**** **** cintayitvā hariṃ viṣṇum avyayaṃ yajñavāhanam<BR>
08,024.084b@002_0102	**** **** śaraṃ saṃkalpayāṃ cakre viśvakarmā mahāmanāḥ<BR>
08,024.084b@002_0103	**** **** tasya vājāṃś ca puṅkhaṃ ca kalpayām āsa vai tadā<BR>
08,024.084b@002_0104	**** **** puṇyagandhavahaṃ rājañ śvasanaṃ rājasattama<BR>
08,024.084b@002_0105	**** **** agnīṣomau śaramukhe kalpayām āsa vai tadā<BR>
08,024.084c	agnīṣomau jagat kṛtsnaṃ vaiṣṇavaṃ cocyate jagat<BR>
08,024.085a	viṣṇuś cātmā bhagavato bhavasyāmitatejasaḥ<BR>
08,024.085c	tasmād dhanurjyāsaṃsparśaṃ na viṣehur harasya te<BR>
08,024.086a	tasmiñ śare tigmamanyur mumocāviṣahaṃ prabhuḥ<BR>
08,024.086c	bhṛgvaṅgiromanyubhavaṃ krodhāgnim atiduḥsaham<BR>
08,024.087a	sa nīlalohito dhūmraḥ kṛttivāsā bhayaṃkaraḥ<BR>
08,024.087c	ādityāyutasaṃkāśas tejojvālāvṛto jvalan<BR>
08,024.088a	duścyāvaś cyāvano jetā hantā brahmadviṣāṃ haraḥ<BR>
08,024.088c	nityaṃ trātā ca hantā ca dharmādharmāśritāñ janān<BR>
08,024.088d*0264_01	pramāthibhir balaṃ lebhe savegair damane dhṛtaḥ<BR>
08,024.089a	pramāthibhir ghorarūpair bhīmodagrair gaṇair vṛtaḥ<BR>
08,024.089c	vibhāti bhagavān sthāṇus tair evātmaguṇair vṛtaḥ<BR>
08,024.090a	tasyāṅgāni samāśritya sthitaṃ viśvam idaṃ jagat<BR>
08,024.090c	jaṅgamājaṅgamaṃ rājañ śuśubhe 'dbhutadarśanam<BR>
08,024.091a	dṛṣṭvā tu taṃ rathaṃ divyaṃ kavacī sa śarāsanī<BR>
08,024.091c	bāṇam ādatta taṃ divyaṃ somaviṣṇvagnisaṃbhavam<BR>
08,024.092a	tasya vājāṃs tato devāḥ kalpayāṃ cakrire vibhoḥ<BR>
08,024.092c	puṇyagandhavahaṃ rājañ śvasanaṃ rājasattama<BR>
08,024.093a	tam āsthāya mahādevas trāsayan daivatāny api<BR>
08,024.093c	āruroha tadā yattaḥ kampayann iva rodasī<BR>
08,024.093d*0265_01	tam ārurukṣuṃ deveśaṃ tuṣṭuvuḥ paramarṣayaḥ<BR>
08,024.093d*0265_02	gandharvā devasaṃghāś ca tathaivāpsarasāṃ gaṇāḥ<BR>
08,024.093d*0266_01	maharṣibhiḥ stūyamāno vandyamānaś ca bandibhiḥ<BR>
08,024.093d*0266_02	upanṛttaś cāpsarasāṃ gaṇair nṛttaviśāradaiḥ<BR>
08,024.094a	sa śobhamāno varadaḥ khaḍgī bāṇī śarāsanī<BR>
08,024.094c	hasann ivābravīd devo sārathiḥ ko bhaviṣyati<BR>
08,024.095a	tam abruvan devagaṇā yaṃ bhavān saṃniyokṣyate<BR>
08,024.095c	sa bhaviṣyati deveśa sārathis te na saṃśayaḥ<BR>
08,024.096a	tān abravīt punar devo mattaḥ śreṣṭhataro hi yaḥ<BR>
08,024.096c	taṃ sārathiṃ kurudhvaṃ me svayaṃ saṃcintya māciram<BR>
08,024.097a	etac chrutvā tato devā vākyam uktaṃ mahātmanā<BR>
08,024.097c	gatvā pitāmahaṃ devaṃ prasādyaivaṃ vaco 'bruvan<BR>
08,024.098a	deva tvayedaṃ kathitaṃ tridaśārinibarhaṇam<BR>
08,024.098c	tathā ca kṛtam asmābhiḥ prasanno vṛṣabhadhvajaḥ<BR>
08,024.099a	rathaś ca vihito 'smābhir vicitrāyudhasaṃvṛtaḥ<BR>
08,024.099c	sārathiṃ tu na jānīmaḥ kaḥ syāt tasmin rathottame<BR>
08,024.100a	tasmād vidhīyatāṃ kaś cit sārathir devasattama<BR>
08,024.100c	saphalāṃ tāṃ giraṃ deva kartum arhasi no vibho<BR>
08,024.101a	evam asmāsu hi purā bhagavann uktavān asi<BR>
08,024.101c	hitaṃ kartāsmi bhavatām iti tat kartum arhasi<BR>
08,024.102a	sa deva yukto rathasattamo no; durāvaro drāvaṇaḥ śātravāṇām<BR>
08,024.102c	pinākapāṇir vihito 'tra yoddhā; vibhīṣayan dānavān udyato 'sau<BR>
08,024.103a	tathaiva vedāś caturo hayāgryā; dharā saśailā ca ratho mahātman<BR>
08,024.103c	nakṣatravaṃśo 'nugato varūthe; yasmin yoddhā sārathinābhirakṣyaḥ<BR>
08,024.104a	tatra sārathir eṣṭavyaḥ sarvair etair viśeṣavān<BR>
08,024.104c	tatpratiṣṭho ratho deva hayā yoddhā tathaiva ca<BR>
08,024.104e	kavacāni ca śastrāṇi kārmukaṃ ca pitāmaha<BR>
08,024.105a	tvām ṛte sārathiṃ tatra nānyaṃ paśyāmahe vayam<BR>
08,024.105c	tvaṃ hi sarvair guṇair yukto devatābhyo 'dhikaḥ prabho<BR>
08,024.105d*0267_01	tvaṃ deva śakto loke 'smin niyantuṃ pradrutān imān<BR>
08,024.105d*0267_02	vedāśvān sopaniṣadaḥ sārathir bhava naḥ svayam<BR>
08,024.105d*0267_03	yoddhuṃ balena sattvena vayasā vinayena ca<BR>
08,024.105d*0267_04	adhikaḥ sārathiḥ kāryo nāsti cānyo 'dhiko bhavān<BR>
08,024.105d*0267_05	sa bhavāṃs tārayatv asmān kuru sārathyam avyaya<BR>
08,024.105d*0267_06	bhavān abhyadhikas tvatto nānyo 'sti bhavitā tv iha<BR>
08,024.105d*0267_07	tvaṃ hi deveśa sarvais tu viśiṣṭo vadatāṃ vara<BR>
08,024.105d*0267_08	taṃ rathaṃ tvaṃ samāruhya saṃyaccha paramān hayān<BR>
08,024.105d*0267_09	tava prasādād vadhyeyur deva daivatakaṇṭakāḥ<BR>
08,024.105d*0267_10	sa no rakṣa mahābāho daityebhyo mahato bhayāt<BR>
08,024.105d*0267_11	tvaṃ hi no gatir avyagra tvaṃ no goptā mahāvrata<BR>
08,024.105d*0267_12	tvatprasādāt surāḥ sarve pūjyante tridive prabho<BR>
08,024.105e	sārathye tūrṇam āroha saṃyaccha paramān hayān<BR>
08,024.105f*0268_01	jayāya tridiveśānāṃ vadhāya tridaśadviṣām<BR>
08,024.106a	iti te śirasā natvā trilokeśaṃ pitāmaham<BR>
08,024.106c	devāḥ prasādayām āsuḥ sārathyāyeti naḥ śrutam<BR>
08,024.107	brahmovāca<BR>
08,024.107*0269_01	evam etat surās tathyaṃ nānyas tv abhyadhiko bhavān<BR>
08,024.107*0269_02	sārathitvaṃ kariṣyāmi śaṃkarasya mahātmanaḥ<BR>
08,024.107*0269_03	sarvathā rathinaḥ śreyān kartavyo rathasārathiḥ<BR>
08,024.107*0269_04	tasmād etad yathātattvaṃ jñātvā yuṣmāṃś ca saṃgatān<BR>
08,024.107*0269_05	saṃgacchāmi hayān eṣa vibudhāḥ kālamardine<BR>
08,024.107a	nātra kiṃ cin mṛṣā vākyaṃ yad uktaṃ vo divaukasaḥ<BR>
08,024.107c	saṃyacchāmi hayān eṣa yudhyato vai kapardinaḥ<BR>
08,024.107d*0270_00	duryodhanaḥ<BR>
08,024.107d*0270_01	evam uktvā jaṭābhāraṃ saṃyamya prapitāmahaḥ<BR>
08,024.107d*0270_02	paridhāyājinaṃ gāḍhaṃ saṃnyasya ca kamaṇḍalum<BR>
08,024.107d*0270_03	pratodapāṇir bhagavān āruroha rathaṃ tadā<BR>
08,024.108a	tataḥ sa bhagavān devo lokasraṣṭā pitāmahaḥ<BR>
08,024.108c	sārathye kalpito devair īśānasya mahātmanaḥ<BR>
08,024.109a	tasminn ārohati kṣipraṃ syandanaṃ lokapūjite<BR>
08,024.109c	śirobhir agamaṃs tūrṇaṃ te hayā vātaraṃhasaḥ<BR>
08,024.109d*0271_01	āruhya bhagavān devo dīpyamānaḥ svatejasā<BR>
08,024.109d*0272_01	abhīṣūn hi pratodaṃ ca saṃjagrāha pitāmahaḥ<BR>
08,024.110a	maheśvare tv āruhati jānubhyām agaman mahīm<BR>
08,024.110b*0273_01	ubhābhyāṃ lokanāthābhyām āsthitaṃ rathasattamam<BR>
08,024.110b*0273_02	voḍhuṃ na śaktā vedāśvā jānubhyām apatan mahīm<BR>
08,024.111a	abhīśūn hi trilokeśaḥ saṃgṛhya prapitāmahaḥ<BR>
08,024.111c	tān aśvāṃś codayām āsa manomārutaraṃhasaḥ<BR>
08,024.111d*0274_01	abhīśubhis tu bhagavān udyamya ca hayān vibhuḥ<BR>
08,024.111d*0274_02	astu vīryaṃ ca śauryaṃ ca vedāśvānām iti prabhuḥ<BR>
08,024.111d*0274_03	rathaṃ saṃcodayām āsa devānāṃ prabhur avyayaḥ<BR>
08,024.111d@003_0001	tata utthāpya bhagavāṃs tān hayān anilopamān<BR>
08,024.111d@003_0002	babhāṣe ca tadā sthāṇum āroheti surottamaḥ<BR>
08,024.111d@003_0003	tatas tam iṣum ādāya viṣṇusomāgnisaṃbhavam<BR>
08,024.111d@003_0004	āruroha tadā sthāṇur dhanuṣā kampayan parān<BR>
08,024.111d@003_0005	tam ārūḍhaṃ tu deveśaṃ tuṣṭuvuḥ paramarṣayaḥ<BR>
08,024.111d@003_0006	gandharvā devasaṃghāś ca tathaivāpsarasāṃ gaṇāḥ<BR>
08,024.111d@003_0007	sa śobhamāno varadaḥ khaḍgī bāṇī śarāsanī<BR>
08,024.111d@003_0008	pradīpayan rathe tasthau trīṃl lokān svena tejasā<BR>
08,024.111d@003_0009	tato bhūyo 'bravīd devo devān indrapurogamān<BR>
08,024.111d@003_0010	na hanyād iti kartavyo na śoko vaḥ kathaṃ cana<BR>
08,024.111d@003_0011	hatān ity eva jānīta bāṇenānena cāsurān<BR>
08,024.111d@003_0012	te devāḥ satyam ity āhur nihatā iti cābruvan<BR>
08,024.111d@003_0013	na ca tad vacanaṃ mithyā yad āha bhagavān prabhuḥ<BR>
08,024.111d@003_0014	iti saṃcintya vai devāḥ parāṃ tuṣṭim avāpnuvan<BR>
08,024.111d@003_0015	tataḥ prayāto deveśaḥ sarvair devagaṇair vṛtaḥ<BR>
08,024.111d@003_0016	rathena mahatā rājann upamā nāsti yasya ha<BR>
08,024.111d@003_0017	svaiś ca pāriṣadair devaḥ pūjyamāno mahāyaśāḥ<BR>
08,024.111d@003_0018	nṛtyadbhir aparaiś caiva māṃsabhakṣair durāsadaiḥ<BR>
08,024.111d@003_0019	dhāvamānaiḥ samantāc ca tarjamānaiḥ parasparam<BR>
08,024.111d@003_0020	ṛṣayaś ca mahābhāgās tapoyuktā mahāguṇāḥ<BR>
08,024.111d@003_0021	āśaṃsur vai jayaṃ devā mahādevasya sarvaśaḥ<BR>
08,024.111d@003_0022	evaṃ prayāte deveśe lokānām abhayaṃkare<BR>
08,024.111d@003_0023	tuṣṭam āsīj jagat sarvaṃ devatāś ca narottama<BR>
08,024.111d@003_0024	ṛṣayas tatra deveśaṃ stuvanto bahubhiḥ stavaiḥ<BR>
08,024.111d@003_0025	tejaś cāsmai vardhayanto rājann āsan punaḥ punaḥ<BR>
08,024.111d@003_0026	gandharvāṇāṃ sahasrāṇi prayutāny arbudāni ca<BR>
08,024.111d@003_0027	vādayanti prayāṇe 'sya vādyāni vividhāni ca<BR>
08,024.112a	tato 'dhirūḍhe varade prayāte cāsurān prati<BR>
08,024.112c	sādhu sādhv iti viśveśaḥ smayamāno 'bhyabhāṣata<BR>
08,024.113a	yāhi deva yato daityāś codayāśvān atandritaḥ<BR>
08,024.113c	paśya bāhvor balaṃ me 'dya nighnataḥ śātravān raṇe<BR>
08,024.114a	tatas tāṃś codayām āsa vāyuvegasamāñ jave<BR>
08,024.114b*0275_01	purāṇy uddiśya khasthāni dānavānāṃ tarasvinām<BR>
08,024.114c	yena tat tripuraṃ rājan daityadānavarakṣitam<BR>
08,024.114d*0276_01	tatas te sahasotpatya vedākhyā rathavājinaḥ<BR>
08,024.114d*0276_02	kṣaṇena tāni daityānāṃ purāṇi prāpayan prabhum<BR>
08,024.114d*0277_01	pibadbhir iva cākāśaṃ tair hayair lokapūjitaiḥ<BR>
08,024.114d*0277_02	jagāma bhagavān kṣipraṃ jayāya tridivaukasām<BR>
08,024.114d@004_0001	prayāte ratham āsthāya tripurābhimukhe bhave<BR>
08,024.114d@004_0002	nanāda sumahānādaṃ vṛṣabhaḥ pūrayan diśaḥ<BR>
08,024.114d@004_0003	vṛṣabhasyāsya ninadaṃ śrutvā bhayaṃkaraṃ mahat<BR>
08,024.114d@004_0004	vināśam agamaṃs tatra tārakāḥ suraśatravaḥ<BR>
08,024.114d@004_0005	apare 'vasthitās tatra yuddhāyābhimukhās tadā<BR>
08,024.114d@004_0006	tataḥ sthāṇur mahārāja śūladhṛk krodhamūrchitaḥ<BR>
08,024.114d@004_0007	trastāni sarvabhūtāni trailokyaṃ bhūḥ prakampate<BR>
08,024.114d@004_0008	nimittāni ca ghorāṇi tatra saṃdadhataḥ śaram<BR>
08,024.114d@004_0009	tasmin somāgniviṣṇūnāṃ kṣobheṇa brahmarudrayoḥ<BR>
08,024.114d@004_0010	sa ratho dhanuṣaḥ kṣobhād atīva hy avasīdati<BR>
08,024.114d@004_0011	tato nārāyaṇas tasmāc charabhāgād viniḥsṛtaḥ<BR>
08,024.114d@004_0012	vṛṣarūpaṃ samāsthāya ujjahāra mahāratham<BR>
08,024.114d@004_0013	sīdamāne rathe caiva nardamāneṣu śatruṣu<BR>
08,024.114d@004_0014	sa saṃbhramāt tu bhagavān nādaṃ cakre mahābalaḥ<BR>
08,024.114d@004_0015	vṛṣabhasya sthito mūrdhni hayapṛṣṭhe ca mānada<BR>
08,024.114d@004_0016	tadā sa bhagavān rudro niraikṣad dānavaṃ puram<BR>
08,024.114d@004_0017	vṛṣabhasyāsthito rudro hayasya ca narottama<BR>
08,024.114d@004_0018	stanāṃs tadāśātayata khurāṃś caiva dvidhākarot<BR>
08,024.114d@004_0019	tataḥ prabhṛti bhadraṃ te gavāṃ dvaidhīkṛtāḥ khurāḥ<BR>
08,024.114d@004_0020	hayānāṃ ca stanā rājaṃs tadā prabhṛti nābhavan<BR>
08,024.114d@004_0021	pīḍitānāṃ balavatā rudreṇādbhutakarmaṇā<BR>
08,024.115a	athādhijyaṃ dhanuḥ kṛtvā śarvaḥ saṃdhāya taṃ śaram<BR>
08,024.115c	yuktvā pāśupatāstreṇa tripuraṃ samacintayat<BR>
08,024.116a	tasmin sthite tadā rājan kruddhe vidhṛtakārmuke<BR>
08,024.116c	purāṇi tāni kālena jagmur ekatvatāṃ tadā<BR>
08,024.117a	ekībhāvaṃ gate caiva tripure samupāgate<BR>
08,024.117c	babhūva tumulo harṣo daivatānāṃ mahātmanām<BR>
08,024.118a	tato devagaṇāḥ sarve siddhāś ca paramarṣayaḥ<BR>
08,024.118c	jayeti vāco mumucuḥ saṃstuvanto mudānvitāḥ<BR>
08,024.119a	tato 'grataḥ prādurabhūt tripuraṃ jaghnuṣo 'surān<BR>
08,024.119c	anirdeśyogravapuṣo devasyāsahyatejasaḥ<BR>
08,024.119d*0278_01	trīṇi dṛṣṭvaikasaṃsthāni purāṇy atha pinākadhṛk<BR>
08,024.120a	sa tad vikṛṣya bhagavān divyaṃ lokeśvaro dhanuḥ<BR>
08,024.120c	trailokyasāraṃ tam iṣuṃ mumoca tripuraṃ prati<BR>
08,024.120d*0279_01	utsṛṣṭe vai mahābhāga tasminn iṣuvare tadā<BR>
08,024.120d*0279_02	mahān ārtasvaro hy āsīt purāṇāṃ patatāṃ bhuvi<BR>
08,024.120d*0280_01	ekabāṇena tad devas tripuraṃ parameśvaraḥ<BR>
08,024.120d*0280_02	nijaghne sāsuragaṇaṃ devadevo maheśvaraḥ<BR>
08,024.120d*0280_03	bāṇatejognidagdhe tat praviśīrṇaṃ sahasradhā<BR>
08,024.120d*0280_04	mahad ārtasvaraṃ kṛtvā nāvaśeṣam upāgatam<BR>
08,024.120e	tat sāsuragaṇaṃ dagdhvā prākṣipat paścimārṇave<BR>
08,024.121a	evaṃ tat tripuraṃ dagdhaṃ dānavāś cāpy aśeṣataḥ<BR>
08,024.121c	maheśvareṇa kruddhena trailokyasya hitaiṣiṇā<BR>
08,024.122a	sa cātmakrodhajo vahnir hāhety uktvā nivāritaḥ<BR>
08,024.122b*0281_01	trailokyam avaśeṣeṇa punar dagdhuṃ pracakrame<BR>
08,024.122b*0281_02	kālāgnim iva nirdagdhum utthitaṃ taṃ punaḥ punaḥ<BR>
08,024.122c	mā kārṣīr bhasmasāl lokān iti tryakṣo 'bravīc ca tam<BR>
08,024.123a	tataḥ prakṛtim āpannā devā lokās tatharṣayaḥ<BR>
08,024.123c	tuṣṭuvur vāgbhir arthyābhiḥ sthāṇum apratimaujasam<BR>
08,024.124a	te 'nujñātā bhagavatā jagmuḥ sarve yathāgatam<BR>
08,024.124c	kṛtakāmāḥ prasannena prajāpatimukhāḥ surāḥ<BR>
08,024.124d*0282_01	evaṃ sa bhagavān devo lokasraṣṭā maheśvaraḥ<BR>
08,024.124d*0282_02	devāsuragaṇādhyakṣo lokānāṃ vidadhe śivam<BR>
08,024.125a	yathaiva bhagavān brahmā lokadhātā pitāmahaḥ<BR>
08,024.125b*0283_01	sārathyam akarot tatra rudrasya paramo 'vyayaḥ<BR>
08,024.125b*0283_02	tathā bhavān api kṣipraṃ rudrasyeva pitāmahaḥ<BR>
08,024.125b*0284_01	svayaṃ lokatrayaṃ sraṣṭā lokānāṃ hitakāmyayā<BR>
08,024.125c	saṃyaccha tvaṃ hayān asya rādheyasya mahātmanaḥ<BR>
08,024.126a	tvaṃ hi kṛṣṇāc ca karṇāc ca phalgunāc ca viśeṣataḥ<BR>
08,024.126b*0285_01	balato rūpato yogād astrasaṃpada eva ca<BR>
08,024.126b*0285_02	samāsaktaṃ mahīpāla kuru me hitam īpsitam<BR>
08,024.126c	viśiṣṭo rājaśārdūla nāsti tatra vicāraṇā<BR>
08,024.127a	yuddhe hy ayaṃ rudrakalpas tvaṃ ca brahmasamo 'nagha<BR>
08,024.127c	tasmāc chaktau yuvāṃ jetuṃ macchatrūṃs tāv ivāsurān<BR>
08,024.128a	yathā śalyādya karṇo 'yaṃ śvetāśvaṃ kṛṣṇasārathim<BR>
08,024.128c	pramathya hanyāt kaunteyaṃ tathā śīghraṃ vidhīyatām<BR>
08,024.128d*0286_01	tvayi madreśa rājyāśā jīvitāśā tathaiva ca<BR>
08,024.128d*0286_02	vijayaś ca tathaivādya karṇasācivyakāritaḥ<BR>
08,024.128d*0287_01	tvayā rājyaṃ sukhaṃ caiva jīvitaṃ jayam eva ca<BR>
08,024.128d*0287_02	samāsaktaṃ mahīpāla kuru me hitam īpsitam<BR>
08,024.128d*0287_03	saṃyacchāsya hayān rājan matpriyārthaṃ paraṃtapa<BR>
08,024.128e	tvayi karṇaś ca rājyaṃ ca vayaṃ caiva pratiṣṭhitāḥ<BR>
08,024.128f*0288_01	vijayaś caiva saṃgrāme saṃyacchādya hayottamān<BR>
08,024.129a	imaṃ cāpy aparaṃ bhūya itihāsaṃ nibodha me<BR>
08,024.129c	pitur mama sakāśe yaṃ brāhmaṇaḥ prāha dharmavit<BR>
08,024.130a	śrutvā caitad vacaś citraṃ hetukāryārthasaṃhitam<BR>
08,024.130c	kuru śalya viniścitya mā bhūd atra vicāraṇā<BR>
08,024.131a	bhārgavāṇāṃ kule jāto jamadagnir mahātapāḥ<BR>
08,024.131c	tasya rāmeti vikhyātaḥ putras tejoguṇānvitaḥ<BR>
08,024.132a	sa tīvraṃ tapa āsthāya prasādayitavān bhavam<BR>
08,024.132c	astrahetoḥ prasannātmā niyataḥ saṃyatendriyaḥ<BR>
08,024.133a	tasya tuṣṭo mahādevo bhaktyā ca praśamena ca<BR>
08,024.133c	hṛdgataṃ cāsya vijñāya darśayām āsa śaṃkaraḥ<BR>
08,024.133d*0289_01	pratyakṣeṇa mahādevaḥ svāṃ tanuṃ sarvaśaṃkaraḥ<BR>
08,024.134	īśvara uvāca<BR>
08,024.134a	rāma tuṣṭo 'smi bhadraṃ te viditaṃ me tavepsitam<BR>
08,024.134c	kuruṣva pūtam ātmānaṃ sarvam etad avāpsyasi<BR>
08,024.135a	dāsyāmi te tadāstrāṇi yadā pūto bhaviṣyasi<BR>
08,024.135c	apātram asamarthaṃ ca dahanty astrāṇi bhārgava<BR>
08,024.136a	ity ukto jāmadagnyas tu devadevena śūlinā<BR>
08,024.136c	pratyuvāca mahātmānaṃ śirasāvanataḥ prabhum<BR>
08,024.137a	yadā jānāsi deveśa pātraṃ mām astradhāraṇe<BR>
08,024.137c	tadā śuśrūṣate 'strāṇi bhavān me dātum arhati<BR>
08,024.138	duryodhana uvāca<BR>
08,024.138a	tataḥ sa tapasā caiva damena niyamena ca<BR>
08,024.138c	pūjopahārabalibhir homamantrapuraskṛtaiḥ<BR>
08,024.139a	ārādhayitavāñ śarvaṃ bahūn varṣagaṇāṃs tadā<BR>
08,024.139c	prasannaś ca mahādevo bhārgavasya mahātmanaḥ<BR>
08,024.140a	abravīt tasya bahuśo guṇān devyāḥ samīpataḥ<BR>
08,024.140c	bhaktimān eṣa satataṃ mayi rāmo dṛḍhavrataḥ<BR>
08,024.141a	evaṃ tasya guṇān prīto bahuśo 'kathayat prabhuḥ<BR>
08,024.141c	devatānāṃ pitṝṇāṃ ca samakṣam arisūdanaḥ<BR>
08,024.142a	etasminn eva kāle tu daityā āsan mahābalāḥ<BR>
08,024.142c	tais tadā darpamohāndhair abādhyanta divaukasaḥ<BR>
08,024.143a	tataḥ saṃbhūya vibudhās tān hantuṃ kṛtaniścayāḥ<BR>
08,024.143c	cakruḥ śatruvadhe yatnaṃ na śekur jetum eva te<BR>
08,024.144a	abhigamya tato devā maheśvaram athābruvan<BR>
08,024.144c	prasādayantas taṃ bhaktyā jahi śatrugaṇān iti<BR>
08,024.145a	pratijñāya tato devo devatānāṃ ripukṣayam<BR>
08,024.145c	rāmaṃ bhārgavam āhūya so 'bhyabhāṣata śaṃkaraḥ<BR>
08,024.146a	ripūn bhārgava devānāṃ jahi sarvān samāgatān<BR>
08,024.146c	lokānāṃ hitakāmārthaṃ matprītyarthaṃ tathaiva ca<BR>
08,024.146d*0290_01	evam uktaḥ pratyuvāca tryambakaṃ varadaṃ prabhum<BR>
08,024.146d*0291_01	evam uktas tu devena bhārgavaḥ sumahāyaśāḥ<BR>
08,024.146d*0291_02	pratyuvācātha deveśaṃ śaṃkaraṃ sa kṛtāñjaliḥ<BR>
08,024.147	rāma uvāca<BR>
08,024.147a	akṛtāstrasya deveśa kā śaktir me maheśvara<BR>
08,024.147c	nihantuṃ dānavān sarvān kṛtāstrān yuddhadurmadān<BR>
08,024.148	īśvara uvāca<BR>
08,024.148a	gaccha tvaṃ madanudhyānān nihaniṣyasi dānavān<BR>
08,024.148c	vijitya ca ripūn sarvān guṇān prāpsyasi puṣkalān<BR>
08,024.149	duryodhana uvāca<BR>
08,024.149a	etac chrutvā ca vacanaṃ pratigṛhya ca sarvaśaḥ<BR>
08,024.149c	rāmaḥ kṛtasvastyayanaḥ prayayau dānavān prati<BR>
08,024.150a	avadhīd devaśatrūṃs tān madadarpabalānvitān<BR>
08,024.150b*0292_01	mama yuddhaṃ prayacchadhvaṃ daityā yuddhamadotkaṭāḥ<BR>
08,024.150b*0292_02	preṣito devadevena vo vijetuṃ mahāsurāḥ<BR>
08,024.150b*0292_03	ity uktā bhārgaveṇātha daityā yuddhaṃ pracakramuḥ<BR>
08,024.150b*0292_04	sa tān nihatya samare daityān bhārgavanandanaḥ<BR>
08,024.150c	vajrāśanisamasparśaiḥ prahārair eva bhārgavaḥ<BR>
08,024.151a	sa dānavaiḥ kṣatatanur jāmadagnyo dvijottamaḥ<BR>
08,024.151c	saṃspṛṣṭaḥ sthāṇunā sadyo nirvraṇaḥ samajāyata<BR>
08,024.152a	prītaś ca bhagavān devaḥ karmaṇā tena tasya vai<BR>
08,024.152c	varān prādād brahmavide bhārgavāya mahātmane<BR>
08,024.153a	uktaś ca devadevena prītiyuktena śūlinā<BR>
08,024.153c	nipātāt tava śastrāṇāṃ śarīre yābhavad rujā<BR>
08,024.154a	tayā te mānuṣaṃ karma vyapoḍhaṃ bhṛgunandana<BR>
08,024.154c	gṛhāṇāstrāṇi divyāni matsakāśād yathepsitam<BR>
08,024.155a	tato 'strāṇi samastāni varāṃś ca manasepsitān<BR>
08,024.155c	labdhvā bahuvidhān rāmaḥ praṇamya śirasā śivam<BR>
08,024.156a	anujñāṃ prāpya deveśāj jagāma sa mahātapāḥ<BR>
08,024.156c	evam etat purāvṛttaṃ tadā kathitavān ṛṣiḥ<BR>
08,024.157a	bhārgavo 'py adadāt sarvaṃ dhanurvedaṃ mahātmane<BR>
08,024.157c	karṇāya puruṣavyāghra suprītenāntarātmanā<BR>
08,024.158a	vṛjinaṃ hi bhavet kiṃ cid yadi karṇasya pārthiva<BR>
08,024.158c	nāsmai hy astrāṇi divyāni prādāsyad bhṛgunandanaḥ<BR>
08,024.158d*0293_01	sūtena vardhito nityaṃ na śūdro nṛpa eva saḥ<BR>
08,024.158d*0293_02	viśuddhayoniṃ vijñāya divyāny astrāṇy adāt prabhuḥ<BR>
08,024.159a	nāpi sūtakule jātaṃ karṇaṃ manye kathaṃ cana<BR>
08,024.159c	devaputram ahaṃ manye kṣatriyāṇāṃ kulodbhavam<BR>
08,024.159d*0294_01	viśiṣṭam avabodhārthaṃ kulasyeti matir mama<BR>
08,024.159d*0294_02	sarvathā na hy ayaṃ śalya karṇaḥ sūtakulodbhavaḥ<BR>
08,024.160a	sakuṇḍalaṃ sakavacaṃ dīrghabāhuṃ mahāratham<BR>
08,024.160c	katham ādityasadṛśaṃ mṛgī vyāghraṃ janiṣyati<BR>
08,024.161a	paśya hy asya bhujau pīnau nāgarājakaropamau<BR>
08,024.161c	vakṣaḥ paśya viśālaṃ ca sarvaśatrunibarhaṇam<BR>
08,024.161d*0295_01	na tv eṣa prākṛtaḥ kaś cit karṇo vaikartano vṛṣaḥ<BR>
08,024.161d*0295_02	mahātmā hy eṣa rājendra rāmaśiṣyaḥ pratāpavān<BR>
08,025.001	duryodhana uvāca<BR>
08,025.001a	evaṃ sa bhagavān devaḥ sarvalokapitāmahaḥ<BR>
08,025.001c	sārathyam akarot tatra yatra rudro 'bhavad rathī<BR>
08,025.002a	rathinābhyadhiko vīraḥ kartavyo rathasārathiḥ<BR>
08,025.002c	tasmāt tvaṃ puruṣavyāghra niyaccha turagān yudhi<BR>
08,025.002d@005_0001	yathā devagaṇais tatra vṛto yatnāt pitāmahaḥ<BR>
08,025.002d@005_0002	tathāsmābhir bhavān yatnāt karṇād abhyadhiko vṛtaḥ<BR>
08,025.002d@005_0003	yathā devair mahārāja īśvarād adhiko vṛtaḥ<BR>
08,025.002d@005_0004	tathā bhavān api kṣipraṃ rudrasyeva pitāmahaḥ<BR>
08,025.002d@005_0005	śalya uvāca<BR>
08,025.002d@005_0005	niyaccha turagān yuddhe rādheyasya mahādyute<BR>
08,025.002d@005_0006	mayāpy etan naraśreṣṭha bahuśo narasiṃhayoḥ<BR>
08,025.002d@005_0007	kathyamānaṃ śrutaṃ divyam ākhyānam atimānuṣam<BR>
08,025.002d@005_0008	yathā ca cakre sārathyaṃ bhavasya prapitāmahaḥ<BR>
08,025.002d@005_0009	yathāsurāś ca nihatā iṣuṇaikena bhārata<BR>
08,025.002d@005_0010	kṛṣṇasya cāpi viditaṃ sarvam etat purā hy abhūt<BR>
08,025.002d@005_0011	yathā pitāmaho jajñe bhagavān sārathis tadā<BR>
08,025.002d@005_0012	anāgatam atikrāntaṃ veda kṛṣṇo 'pi tattvataḥ<BR>
08,025.002d@005_0013	etadarthaṃ viditvāpi sārathyam upajagmivān<BR>
08,025.002d@005_0014	svayaṃbhūr iva rudrasya kṛṣṇaḥ pārthasya bhārata<BR>
08,025.002d@005_0015	yadi hanyāc ca kaunteyaṃ sūtaputraḥ kathaṃ cana<BR>
08,025.002d@005_0016	dṛṣṭvā pārthaṃ hi nihataṃ svayaṃ yotsyati keśavaḥ<BR>
08,025.002d@005_0017	śaṅkhacakragadāpāṇir dhakṣyate tava vāhinīm<BR>
08,025.002d@005_0018	na cāpi tasya kruddhasya vārṣṇeyasya mahātmanaḥ<BR>
08,025.002d@005_0019	saṃjaya uvāca<BR>
08,025.002d@005_0019	sthāsyate pratyanīkeṣu kaś cid atra nṛpas tava<BR>
08,025.002d@005_0020	taṃ tathā bhāṣamāṇaṃ tu madrarājam ariṃdamaḥ<BR>
08,025.002d@005_0021	pratyuvāca mahābāhur adīnātmā sutas tava<BR>
08,025.002d@005_0022	māvamaṃsthā mahābāho karṇaṃ vaikartanaṃ raṇe<BR>
08,025.002d@005_0023	sarvaśastrabhṛtāṃ śreṣṭhaṃ sarvaśāstrārthapāragam<BR>
08,025.002d@005_0024	yasya jyātalanirghoṣaṃ śrutvā bhayaṃkaraṃ mahat<BR>
08,025.002d@005_0025	pāṇḍaveyāni sainyāni vidravanti diśo daśa<BR>
08,025.002d@005_0026	pratyakṣaṃ te mahābāho yathā rātrau ghaṭotkacaḥ<BR>
08,025.002d@005_0027	māyāśatāni kurvāṇo hato māyāpuraskṛtaḥ<BR>
08,025.002d@005_0028	na cātiṣṭhata bībhatsuḥ pratyanīke kathaṃ cana<BR>
08,025.002d@005_0029	etāṃś ca divasān sarvān bhayena mahatā vṛtaḥ<BR>
08,025.002d@005_0030	bhīmasenaś ca balavān dhanuṣkoṭyābhicoditaḥ<BR>
08,025.002d@005_0031	uktaś ca saṃjñayā rājan mūḍha audariko yathā<BR>
08,025.002d@005_0032	mādrīputrau tathā śūrau yena jitvā mahāraṇe<BR>
08,025.002d@005_0033	kam apy arthaṃ puraskṛtya na hatau yudhi māriṣa<BR>
08,025.002d@005_0034	yena vṛṣṇipravīras tu sātyakiḥ sātvatāṃ varaḥ<BR>
08,025.002d@005_0035	nirjitya samare śūro virathaś ca balātkṛtaḥ<BR>
08,025.002d@005_0036	sṛñjayāś cetare sarve dhṛṣṭadyumnapurogamāḥ<BR>
08,025.002d@005_0037	asakṛn nirjitāḥ saṃkhye smayamānena saṃyuge<BR>
08,025.002d@005_0038	taṃ kathaṃ pāṇḍavā yuddhe vijeṣyanti mahāratham<BR>
08,025.002d@005_0039	yo hanyāt samare kruddho vajrahastaṃ puraṃdaram<BR>
08,025.002d@005_0040	tvaṃ ca sarvāstravid vīraḥ sarvavidyāstrapāragaḥ<BR>
08,025.002d@005_0041	bāhuvīryeṇa te tulyaḥ pṛthivyāṃ nāsti kaś cana<BR>
08,025.002d@005_0042	tvaṃ śalyabhūtaḥ śatrūṇām aviṣahyaḥ parākrame<BR>
08,025.002d@005_0043	tatas tvam ucyase rājañ śalya ity arisūdana<BR>
08,025.002d@005_0044	tava bāhubalaṃ prāpya na śekuḥ sarvasātvatāḥ<BR>
08,025.002d@005_0045	tava bāhubalād rājan kiṃ nu kṛṣṇo balādhikaḥ<BR>
08,025.002d@005_0046	yathā hi kṛṣṇena balaṃ dhāryaṃ vai phalgune hate<BR>
08,025.002d@005_0047	tathā karṇātyayībhāve tvayā dhāryaṃ mahad balam<BR>
08,025.002d@005_0048	kimarthaṃ samare sainyaṃ vāsudevo nyavārayat<BR>
08,025.002d@005_0049	kimarthaṃ ca bhavān sainyaṃ na haniṣyati māriṣa<BR>
08,025.002d@005_0050	tvatkṛte padavīṃ gantum iccheyaṃ yudhi māriṣa<BR>
08,025.002d@005_0051	śalya uvāca<BR>
08,025.002d@005_0051	sodarāṇāṃ ca vīrāṇāṃ sarveṣāṃ ca mahīkṣitām<BR>
08,025.002d@005_0052	yan māṃ bravīṣi gāndhāre agre sainyasya mānada<BR>
08,025.002d@005_0053	viśiṣṭaṃ devakīputrāt prītimān asmy ahaṃ tvayi<BR>
08,025.002d@005_0054	eṣa sārathyam ātiṣṭhe rādheyasya yaśasvinaḥ<BR>
08,025.002d@005_0055	yudhyataḥ pāṇḍavāgryeṇa yathā tvāṃ vīra manyase<BR>
08,025.002d@005_0056	samayaś ca hi me vīra kaś cid vaikartanaṃ prati<BR>
08,025.002d@005_0057	saṃjaya uvāca<BR>
08,025.002d@005_0057	utsṛjeyaṃ yathāśraddham ahaṃ vāco 'sya saṃnidhau<BR>
08,025.002d@005_0058	tatheti rājan putras te saha karṇena māriṣa<BR>
08,025.002d@005_0059	abravīn madrarājānaṃ sarvakṣatrasya saṃnidhau<BR>
08,025.002d@005_0060	sārathyasyābhyupagamāc chalyenāśvāsitas tadā<BR>
08,025.002d@005_0061	duryodhanas tadā hṛṣṭaḥ karṇaṃ tam abhiṣasvaje<BR>
08,025.002d@005_0062	abravīc ca punaḥ karṇaṃ stūyamānaḥ sutas tava<BR>
08,025.002d@005_0063	jahi pārthān raṇe sarvān mahendro dānavān iva<BR>
08,025.002d@005_0064	sa śalyenābhyupagate hayānāṃ saṃniyacchane<BR>
08,025.002d@005_0065	karṇo hṛṣṭamanā bhūyo duryodhanam abhāṣata<BR>
08,025.002d@005_0066	nātihṛṣṭamanā hy eṣa madrarājo 'bhibhāṣate<BR>
08,025.002d@005_0067	rājan madhurayā vācā punar enaṃ bravīhi vai<BR>
08,025.002d@005_0068	tato rājā mahāprājñaḥ sarvāstrakuśalo balī<BR>
08,025.002d@005_0069	duryodhano 'bravīc chalyaṃ madrarājaṃ mahīpatim<BR>
08,025.002d@005_0070	pūrayann iva ghoṣeṇa meghagambhīrayā girā<BR>
08,025.002d@005_0071	śalya karṇo 'rjunenādya yoddhavyam iti manyate<BR>
08,025.002d@005_0072	tasya tvaṃ puruṣavyāghra niyaccha turagān yudhi<BR>
08,025.002d@005_0073	karṇo hatvetarān sarvān phalgunaṃ hantum icchati<BR>
08,025.002d@005_0074	tasyābhīṣugrahe rājan prayāce tvāṃ punaḥ punaḥ<BR>
08,025.002d@005_0075	pārthasya sacivaḥ kṛṣṇo yathābhīṣugraho varaḥ<BR>
08,025.002d@005_0076	tathā tvam api rādheyaṃ sarvataḥ paripālaya<BR>
08,025.003	saṃjaya uvāca<BR>
08,025.003a	tataḥ śalyaḥ pariṣvajya sutaṃ te vākyam abravīt<BR>
08,025.003c	duryodhanam amitraghnaḥ prīto madrādhipas tadā<BR>
08,025.004a	evaṃ cen manyase rājan gāndhāre priyadarśana<BR>
08,025.004c	tasmāt te yat priyaṃ kiṃ cit tat sarvaṃ karavāṇy aham<BR>
08,025.005a	yatrāsmi bharataśreṣṭha yogyaḥ karmaṇi karhi cit<BR>
08,025.005c	tatra sarvātmanā yukto vakṣye kāryadhuraṃ tava<BR>
08,025.006a	yat tu karṇam ahaṃ brūyāṃ hitakāmaḥ priyāpriyam<BR>
08,025.006c	mama tatkṣamatāṃ sarvaṃ bhavān karṇaś ca sarvaśaḥ<BR>
08,025.007	karṇa uvāca<BR>
08,025.007a	īśānasya yathā brahmā yathā pārthasya keśavaḥ<BR>
08,025.007c	tathā nityaṃ hite yukto madrarāja bhajasva naḥ<BR>
08,025.008	śalya uvāca<BR>
08,025.008a	ātmanindātmapūjā ca paranindā parastavaḥ<BR>
08,025.008c	anācaritam āryāṇāṃ vṛttam etac caturvidham<BR>
08,025.009a	yat tu vidvan pravakṣyāmi pratyayārtham ahaṃ tava<BR>
08,025.009c	ātmanaḥ stavasaṃyuktaṃ tan nibodha yathātatham<BR>
08,025.010a	ahaṃ śakrasya sārathye yogyo mātalivat prabho<BR>
08,025.010c	apramādaprayogāc ca jñānavidyācikitsitaiḥ<BR>
08,025.011a	tataḥ pārthena saṃgrāme yudhyamānasya te 'nagha<BR>
08,025.011c	vāhayiṣyāmi turagān vijvaro bhava sūtaja<BR>
08,026.001	duryodhana uvāca<BR>
08,026.001a	ayaṃ te karṇa sārathyaṃ madrarājaḥ kariṣyati<BR>
08,026.001c	kṛṣṇād abhyadhiko yantā devendrasyeva mātaliḥ<BR>
08,026.002a	yathā harihayair yuktaṃ saṃgṛhṇāti sa mātaliḥ<BR>
08,026.002c	śalyas tava tathādyāyaṃ saṃyantā rathavājinām<BR>
08,026.003a	yodhe tvayi rathasthe ca madrarāje ca sārathau<BR>
08,026.003c	rathaśreṣṭho dhruvaṃ saṃkhye pārtho nābhibhaviṣyati<BR>
08,026.004	saṃjaya uvāca<BR>
08,026.004a	tato duryodhano bhūyo madrarājaṃ tarasvinam<BR>
08,026.004c	uvāca rājan saṃgrāme saṃyacchantaṃ hayottamān<BR>
08,026.004c*0296_01	**** **** 'dhyuṣite paryupasthite<BR>
08,026.004c*0296_02	karṇasya yaccha saṃgrāme<BR>
08,026.005a	tvayābhigupto rādheyo vijeṣyati dhanaṃjayam<BR>
08,026.005c	ity ukto ratham āsthāya tatheti prāha bhārata<BR>
08,026.006a	śalye 'bhyupagate karṇaḥ sārathiṃ sumano 'bravīt<BR>
08,026.006c	svaṃ sūta syandanaṃ mahyaṃ kalpayety asakṛt tvaran<BR>
08,026.007a	tato jaitraṃ rathavaraṃ gandharvanagaropamam<BR>
08,026.007c	vidhivat kalpitaṃ bhartre jayety uktvā nyavedayat<BR>
08,026.008a	taṃ rathaṃ rathināṃ śreṣṭhaḥ karṇo 'bhyarcya yathāvidhi<BR>
08,026.008c	saṃpāditaṃ brahmavidā pūrvam eva purodhasā<BR>
08,026.009a	kṛtvā pradakṣiṇaṃ yatnād upasthāya ca bhāskaram<BR>
08,026.009c	samīpasthaṃ madrarājaṃ samāropayad agrataḥ<BR>
08,026.010a	tataḥ karṇasya durdharṣaṃ syandanapravaraṃ mahat<BR>
08,026.010c	āruroha mahātejāḥ śalyaḥ siṃha ivācalam<BR>
08,026.011a	tataḥ śalyāsthitaṃ rājan karṇaḥ svaratham uttamam<BR>
08,026.011c	adhyatiṣṭhad yathāmbhodaṃ vidyutvantaṃ divākaraḥ<BR>
08,026.012a	tāv ekaratham ārūḍhāv ādityāgnisamatviṣau<BR>
08,026.012c	vyabhrājetāṃ yathā meghaṃ sūryāgnī sahitau divi<BR>
08,026.013a	saṃstūyamānau tau vīrau tadāstāṃ dyutimattarau<BR>
08,026.013c	ṛtvik sadasyair indrāgnī hūyamānāv ivādhvare<BR>
08,026.014a	sa śalyasaṃgṛhītāśve rathe karṇaḥ sthito 'bhavat<BR>
08,026.014c	dhanur visphārayan ghoraṃ pariveṣīva bhāskaraḥ<BR>
08,026.015a	āsthitaḥ sa rathaśreṣṭhaṃ karṇaḥ śaragabhastimān<BR>
08,026.015c	prababhau puruṣavyāghro mandarastha ivāṃśumān<BR>
08,026.016a	taṃ rathasthaṃ mahāvīraṃ yāntaṃ cāmitatejasam<BR>
08,026.016c	duryodhanaḥ sma rādheyam idaṃ vacanam abravīt<BR>
08,026.017a	akṛtaṃ droṇabhīṣmābhyāṃ duṣkaraṃ karma saṃyuge<BR>
08,026.017c	kuruṣvādhirathe vīra miṣatāṃ sarvadhanvinām<BR>
08,026.018a	manogataṃ mama hy āsīd bhīṣmadroṇau mahārathau<BR>
08,026.018c	arjunaṃ bhīmasenaṃ ca nihantārāv iti dhruvam<BR>
08,026.019a	tābhyāṃ yad akṛtaṃ vīra vīrakarma mahāmṛdhe<BR>
08,026.019c	tat karma kuru rādheya vajrapāṇir ivāparaḥ<BR>
08,026.020a	gṛhāṇa dharmarājaṃ vā jahi vā tvaṃ dhanaṃjayam<BR>
08,026.020c	bhīmasenaṃ ca rādheya mādrīputrau yamāv api<BR>
08,026.021a	jayaś ca te 'stu bhadraṃ ca prayāhi puruṣarṣabha<BR>
08,026.021c	pāṇḍuputrasya sainyāni kuru sarvāṇi bhasmasāt<BR>
08,026.022a	tatas tūryasahasrāṇi bherīṇām ayutāni ca<BR>
08,026.022c	vādyamānāny arocanta meghaśabdā yathā divi<BR>
08,026.023a	pratigṛhya tu tad vākyaṃ rathastho rathasattamaḥ<BR>
08,026.023c	abhyabhāṣata rādheyaḥ śalyaṃ yuddhaviśāradam<BR>
08,026.024a	codayāśvān mahābāho yāvad dhanmi dhanaṃjayam<BR>
08,026.024c	bhīmasenaṃ yamau cobhau rājānaṃ ca yudhiṣṭhiram<BR>
08,026.025a	adya paśyatu me śalya bāhuvīryaṃ dhanaṃjayaḥ<BR>
08,026.025c	asyataḥ kaṅkapatrāṇāṃ sahasrāṇi śatāni ca<BR>
08,026.026a	adya kṣepsyāmy ahaṃ śalya śarān paramatejanān<BR>
08,026.026a*0297_01	**** **** pāṇḍavān sajanārdanān<BR>
08,026.026a*0297_02	saṃyokṣyāmi raṇe śalya<BR>
08,026.026c	pāṇḍavānāṃ vināśāya duryodhanajayāya ca<BR>
08,026.026d*0298_00	saṃjaya uvāca<BR>
08,026.026d*0298_01	etac chrutvā vacas tasya śalyaḥ karṇaṃ vaco 'bravīt<BR>
08,026.027	śalya uvāca<BR>
08,026.027a	sūtaputra kathaṃ nu tvaṃ pāṇḍavān avamanyase<BR>
08,026.027c	sarvāstrajñān maheṣvāsān sarvān eva mahārathān<BR>
08,026.028a	anivartino mahābhāgān ajeyān satyavikramān<BR>
08,026.028c	api saṃjanayeyur ye bhayaṃ sākṣāc chatakratoḥ<BR>
08,026.029a	yadā śroṣyasi nirghoṣaṃ visphūrjitam ivāśaneḥ<BR>
08,026.029c	rādheya gāṇḍivasyājau tadā naivaṃ vadiṣyasi<BR>
08,026.029d*0299_01	yadā drakṣyasi bhīmena kuñjarānīkam āhave<BR>
08,026.029d*0299_02	viśīrṇadantaṃ nihataṃ tadā naivaṃ vadiṣyasi<BR>
08,026.029d*0299_03	yadā drakṣyasi saṃgrāme dharmaputraṃ yamau tathā<BR>
08,026.029d*0299_04	śitaiḥ pṛṣatkaiḥ kurvāṇān abhracchāyām ivāmbare<BR>
08,026.029d*0299_05	asyataḥ kṣiṇvataś cārīn laghuhastān durāsadān<BR>
08,026.029d*0299_06	pārthivān api cānyāṃs tvaṃ tadā naivaṃ vadiṣyasi<BR>
08,026.030	saṃjaya uvāca<BR>
08,026.030a	anādṛtya tu tad vākyaṃ madrarājena bhāṣitam<BR>
08,026.030c	drakṣyasy adyety avocad vai śalyaṃ karṇo nareśvara<BR>
08,026.031a	dṛṣṭvā karṇaṃ maheṣvāsaṃ yuyutsuṃ samavasthitam<BR>
08,026.031c	cukruśuḥ kuravaḥ sarve hṛṣṭarūpāḥ paraṃtapa<BR>
08,026.032a	tato dundubhighoṣeṇa bherīṇāṃ ninadena ca<BR>
08,026.032c	bāṇaśabdaiś ca vividhair garjitaiś ca tarasvinām<BR>
08,026.032e	niryayus tāvakā yuddhe mṛtyuṃ kṛtvā nivartanam<BR>
08,026.033a	prayāte tu tataḥ karṇe yodheṣu muditeṣu ca<BR>
08,026.033c	cacāla pṛthivī rājan rarāsa ca suvisvaram<BR>
08,026.034a	niścaranto vyadṛśyanta sūryāt sapta mahāgrahāḥ<BR>
08,026.034c	ulkāpātaś ca saṃjajñe diśāṃ dāhas tathaiva ca<BR>
08,026.034e	tathāśanyaś ca saṃpetur vavur vātāś ca dāruṇāḥ<BR>
08,026.035a	mṛgapakṣigaṇāś caiva bahuśaḥ pṛtanāṃ tava<BR>
08,026.035c	apasavyaṃ tadā cakrur vedayanto mahad bhayam<BR>
08,026.036a	prasthitasya ca karṇasya nipetus turagā bhuvi<BR>
08,026.036c	asthivarṣaṃ ca patitam antarikṣād bhayānakam<BR>
08,026.037a	jajvaluś caiva śastrāṇi dhvajāś caiva cakampire<BR>
08,026.037c	aśrūṇi ca vyamuñcanta vāhanāni viśāṃ pate<BR>
08,026.038a	ete cānye ca bahava utpātās tatra māriṣa<BR>
08,026.038c	samutpetur vināśāya kauravāṇāṃ sudāruṇāḥ<BR>
08,026.039a	na ca tān gaṇayām āsuḥ sarve te daivamohitāḥ<BR>
08,026.039c	prasthitaṃ sūtaputraṃ ca jayety ūcur narā bhuvi<BR>
08,026.039d*0300_01	śalyena sahitaṃ dṛṣṭvā karṇam āhavaśobhinam<BR>
08,026.039e	nirjitān pāṇḍavāṃś caiva menire tava kauravāḥ<BR>
08,026.040a	tato rathasthaḥ paravīrahantā; bhīṣmadroṇāv āttavīryau nirīkṣya<BR>
08,026.040c	samajvalad bhārata pāvakābho; vaikartano 'sau rathakuñjaro vṛṣaḥ<BR>
08,026.041a	sa śalyam ābhāṣya jagāda vākyaṃ; pārthasya karmāpratimaṃ ca dṛṣṭvā<BR>
08,026.041c	mānena darpeṇa ca dahyamānaḥ; krodhena dīpyann iva niḥśvasitvā<BR>
08,026.042a	nāhaṃ mahendrād api vajrapāṇeḥ; kruddhād bibhemy āttadhanū rathasthaḥ<BR>
08,026.042c	dṛṣṭvā tu bhīṣmapramukhāñ śayānān; na tv eva māṃ sthiratā saṃjahāti<BR>
08,026.043a	mahendraviṣṇupratimāv aninditau; rathāśvanāgapravarapramāthinau<BR>
08,026.043c	avadhyakalpau nihatau yadā parais; tato mamādyāpi raṇe 'sti sādhvasam<BR>
08,026.044a	samīkṣya saṃkhye 'tibalān narādhipair; narāśvamātaṅgarathāñ śarair hatān<BR>
08,026.044c	kathaṃ na sarvān ahitān raṇe 'vadhīn; mahāstravid brāhmaṇapuṃgavo guruḥ<BR>
08,026.045a	sa saṃsmaran droṇahavaṃ mahāhave; bravīmi satyaṃ kuravo nibodhata<BR>
08,026.045c	na vo mad anyaḥ prasahed raṇe 'rjunaṃ; kramāgataṃ mṛtyum ivograrūpiṇam<BR>
08,026.046a	śikṣā prasādaś ca balaṃ dhṛtiś ca; droṇe mahāstrāṇi ca saṃnatiś ca<BR>
08,026.046c	sa ced agān mṛtyuvaśaṃ mahātmā; sarvān anyān āturān adya manye<BR>
08,026.047a	neha dhruvaṃ kiṃ cid api pracintyaṃ; vidur loke karmaṇo 'nityayogāt<BR>
08,026.047c	sūryodaye ko hi vimuktasaṃśayo; garvaṃ kurvītādya gurau nipātite<BR>
08,026.048a	na nūnam astrāṇi balaṃ parākramaḥ; kriyā sunītaṃ paramāyudhāni vā<BR>
08,026.048c	alaṃ manuṣyasya sukhāya vartituṃ; tathā hi yuddhe nihataḥ parair guruḥ<BR>
08,026.049a	hutāśanādityasamānatejasaṃ; parākrame viṣṇupuraṃdaropamam<BR>
08,026.049c	naye bṛhaspatyuśanaḥsamaṃ sadā; na cainam astraṃ tad apāt suduḥsaham<BR>
08,026.050a	saṃprakruṣṭe ruditastrīkumāre; parābhūte pauruṣe dhārtarāṣṭre<BR>
08,026.050c	mayā kṛtyam iti jānāmi śalya; prayāhi tasmād dviṣatām anīkam<BR>
08,026.051a	yatra rājā pāṇḍavaḥ satyasaṃdho; vyavasthito bhīmasenārjunau ca<BR>
08,026.051c	vāsudevaḥ sṛñjayāḥ sātyakiś ca; yamau ca kas tau viṣahen mad anyaḥ<BR>
08,026.052a	tasmāt kṣipraṃ madrapate prayāhi; raṇe pāñcālān pāṇḍavān sṛñjayāṃś ca<BR>
08,026.052c	tān vā haniṣyāmi sametya saṃkhye; yāsyāmi vā droṇamukhāya manye<BR>
08,026.053a	na tv evāhaṃ na gamiṣyāmi madhyaṃ; teṣāṃ śūrāṇām iti mā śalya viddhi<BR>
08,026.053c	mitradroho marṣaṇīyo na me 'yaṃ; tyaktvā prāṇān anuyāsyāmi droṇam<BR>
08,026.054a	prājñasya mūḍhasya ca jīvitānte; prāṇapramokṣo 'ntakavaktragasya<BR>
08,026.054c	ato vidvann abhiyāsyāmi pārthaṃ; diṣṭaṃ na śakyaṃ vyativartituṃ vai<BR>
08,026.055a	kalyāṇavṛttaḥ satataṃ hi rājan; vaicitravīryasya suto mamāsīt<BR>
08,026.055c	tasyārthasiddhyartham ahaṃ tyajāmi; priyān bhogān dustyajaṃ jīvitaṃ ca<BR>
08,026.056a	vaiyāghracarmāṇam akūjanākṣaṃ; haimatrikośaṃ rajatatriveṇum<BR>
08,026.056c	rathaprabarhaṃ turagaprabarhair; yuktaṃ prādān mahyam idaṃ hi rāmaḥ<BR>
08,026.057a	dhanūṃṣi citrāṇi nirīkṣya śalya; dhvajaṃ gadāṃ sāyakāṃś cograrūpān<BR>
08,026.057c	asiṃ ca dīptaṃ paramāyudhaṃ ca; śaṅkhaṃ ca śubhraṃ svanavantam ugram<BR>
08,026.057d*0301_01	astrāṇi divyāny adadān mahātmā<BR>
08,026.058a	patākinaṃ vajranipātanisvanaṃ; sitāśvayuktaṃ śubhatūṇaśobhitam<BR>
08,026.058b*0302_01	*********** rathaprabarhaṃ puruṣaprabarhaḥ<BR>
08,026.058c	imaṃ samāsthāya rathaṃ ratharṣabhaṃ; raṇe haniṣyāmy aham arjunaṃ balāt<BR>
08,026.059a	taṃ cen mṛtyuḥ sarvaharo 'bhirakṣate; sadāpramattaḥ samare pāṇḍuputram<BR>
08,026.059c	taṃ vā haniṣyāmi sametya yuddhe; yāsyāmi vā bhīṣmamukho yamāya<BR>
08,026.060a	yamavaruṇakuberavāsavā vā; yadi yugapat sagaṇā mahāhave<BR>
08,026.060c	jugupiṣava ihaitya pāṇḍavaṃ; kim u bahunā saha tair jayāmi tam<BR>
08,026.061a	iti raṇarabhasasya katthatas; tad upaniśamya vacaḥ sa madrarāṭ<BR>
08,026.061c	avahasad avamanya vīryavān; pratiṣiṣidhe ca jagāda cottaram<BR>
08,026.062a	virama virama karṇa katthanād; atirabhaso 'syati cāpy ayuktavāk<BR>
08,026.062c	kva ca hi naravaro dhanaṃjayaḥ; kva punar iha tvam upāramābudha<BR>
08,026.063a	yadusadanam upendrapālitaṃ; tridivam ivāmararājarakṣitam<BR>
08,026.063c	prasabham iha vilokya ko haret; puruṣavarāvarajām ṛte 'rjunāt<BR>
08,026.064a	tribhuvanasṛjam īśvareśvaraṃ; ka iha pumān bhavam āhvayed yudhi<BR>
08,026.064c	mṛgavadhakalahe ṛte 'rjunāt; surapativīryasamaprabhāvataḥ<BR>
08,026.065a	asurasuramahoragān narān; garuḍapiśācasayakṣarākṣasān<BR>
08,026.065c	iṣubhir ajayad agnigauravāt; svabhilaṣitaṃ ca havir dadau jayaḥ<BR>
08,026.066a	smarasi nanu yadā parair hṛtaḥ; sa ca dhṛtarāṣṭrasuto vimokṣitaḥ<BR>
08,026.066c	dinakaraja narottamair yadā; maruṣu bahūn vinihatya tān arīn<BR>
08,026.067a	prathamam api palāyite tvayi; priyakalahā dhṛtarāṣṭrasūnavaḥ<BR>
08,026.067c	smarasi nanu yadā pramocitāḥ; khacaragaṇān avajitya pāṇḍavaiḥ<BR>
08,026.068a	samuditabalavāhanāḥ punaḥ; puruṣavareṇa jitāḥ stha gograhe<BR>
08,026.068c	sagurugurusutāḥ sabhīṣmakāḥ; kim u na jitaḥ sa tadā tvayārjunaḥ<BR>
08,026.069a	idam aparam upasthitaṃ punas; tava nidhanāya suyuddham adya vai<BR>
08,026.069c	yadi na ripubhayāt palāyase; samaragato 'dya hato 'si sūtaja<BR>
08,026.070	saṃjaya uvāca<BR>
08,026.070a	iti bahuparuṣaṃ prabhāṣati; pramanasi madrapatau ripustavam<BR>
08,026.070c	bhṛśam atiruṣitaḥ paraṃ vṛṣaḥ; kurupṛtanāpatir āha madrapam<BR>
08,026.071a	bhavatu bhavatu kiṃ vikatthase; nanu mama tasya ca yuddham udyatam<BR>
08,026.071c	yadi sa jayati māṃ mahāhave; tata idam astu sukatthitaṃ tava<BR>
08,026.072a	evam astv iti madreśa uktvā nottaram uktavān<BR>
08,026.072c	yāhi madreśa cāpy enaṃ karṇaḥ prāha yuyutsayā<BR>
08,026.073a	sa rathaḥ prayayau śatrūñ śvetāśvaḥ śalyasārathiḥ<BR>
08,026.073c	nighnann amitrān samare tamo ghnan savitā yathā<BR>
08,026.074a	tataḥ prāyāt prītimān vai rathena; vaiyāghreṇa śvetayujātha karṇaḥ<BR>
08,026.074c	sa cālokya dhvajinīṃ pāṇḍavānāṃ; dhanaṃjayaṃ tvarayā paryapṛcchat<BR>
08,027.001	saṃjaya uvāca<BR>
08,027.001a	prayān eva tadā karṇo harṣayan vāhinīṃ tava<BR>
08,027.001c	ekaikaṃ samare dṛṣṭvā pāṇḍavaṃ paryapṛcchata<BR>
08,027.002a	yo mamādya mahātmānaṃ darśayec chvetavāhanam<BR>
08,027.002c	tasmai dadyām abhipretaṃ varaṃ yaṃ manasecchati<BR>
08,027.003a	sa cet tad abhimanyeta tasmai dadyām ahaṃ punaḥ<BR>
08,027.003c	śakaṭaṃ ratnasaṃpūrṇaṃ yo me brūyād dhanaṃjayam<BR>
08,027.003d*0303_01	atha vā śakaṭaṃ pūrṇaṃ ratnānāṃ ṣaḍgavāyutam<BR>
08,027.003d*0303_02	dhuri kṣamair bṛhadbhiś ca gobhir yuktam akālikam<BR>
08,027.004a	sa cet tad abhimanyeta puruṣo 'rjunadarśivān<BR>
08,027.004b*0304_01	śataṃ dadyāṃ gavāṃ tasmai naityakaṃ kāṃsyadohanam<BR>
08,027.004b*0305_01	śataṃ grāmavarāṃś caiva dadyām arjunadarśine<BR>
08,027.004b*0306_01	tathā tasmai punar dadyāṃ śvetam aśvatarīratham<BR>
08,027.004b*0306_02	yuktam añjanakeśībhir yo me brūyād dhanaṃjayam<BR>
08,027.004b*0307_01	atha vāsmai punar dadyāṃ varam anyad yathepsitam<BR>
08,027.004b*0307_02	yuktaṃ hayavarair jaitraṃ kāmbojair abhiniṣṭhitam<BR>
08,027.004b*0308_01	sa cet tad abhimanyeta puruṣo 'rjunadarśivān<BR>
08,027.004c	anyaṃ tasmai punar dadyāṃ sauvarṇaṃ hastiṣaḍgavam<BR>
08,027.005a	tathā tasmai punar dadyāṃ strīṇāṃ śatam alaṃkṛtam<BR>
08,027.005c	śyāmānāṃ niṣkakaṇṭhīnāṃ gītavādyavipaścitām<BR>
08,027.005d*0309_01	sa cet tad abhimanyeta puruṣo 'rjunadarśivān<BR>
08,027.005d*0309_02	tasmai dadyāṃ śataṃ nāgāñ śataṃ grāmāñ śataṃ rathān<BR>
08,027.005d*0309_03	suvarṇasya ca mukhyasya hayāgryāṇāṃ śataṃ śatān<BR>
08,027.005d*0309_04	ṛddhyā guṇaiḥ sudāntāṃś ca dhuryavāhān suśikṣitān<BR>
08,027.005d*0309_05	tathā suvarṇaśṛṅgīṇāṃ godhenūnāṃ catuḥśatam<BR>
08,027.005d*0309_06	dadyāṃ tasmai savatsānāṃ yo me brūyād dhanaṃjayam<BR>
08,027.006a	sa cet tad abhimanyeta puruṣo 'rjunadarśivān<BR>
08,027.006c	anyaṃ tasmai varaṃ dadyāṃ śvetān pañcaśatān hayān<BR>
08,027.007a	hemabhāṇḍaparicchannān sumṛṣṭamaṇikuṇḍalān<BR>
08,027.007c	sudāntān api caivāhaṃ dadyām aṣṭaśatān parān<BR>
08,027.007d*0310_01	atha vāsmai vicitrāṅgān vicitramaṇimaṇḍitān<BR>
08,027.007d*0310_02	rathāñ jātyair hayair yuktān dadyām aṣṭādaśaiva tān<BR>
08,027.007d*0311_01	anyam asmai varaṃ dadyāṃ dhuryān dāntāś catuḥśatam<BR>
08,027.007d*0311_02	rohiṇī rūpasaṃpannā hemaśṛṅgīś catuḥśatam<BR>
08,027.007d*0311_03	dadyām asmai payasvinyo yo me brūyād dhanaṃjayam<BR>
08,027.008a	rathaṃ ca śubhraṃ sauvarṇaṃ dadyāṃ tasmai svalaṃkṛtam<BR>
08,027.008c	yuktaṃ paramakāmbojair yo me brūyād dhanaṃjayam<BR>
08,027.008d*0312_01	sa cet tad abhimanyeta puruṣo 'rjunadarśivān<BR>
08,027.009a	anyaṃ tasmai varaṃ dadyāṃ kuñjarāṇāṃ śatāni ṣaṭ<BR>
08,027.009c	kāñcanair vividhair bhāṇḍair ācchannān hemamālinaḥ<BR>
08,027.009e	utpannān aparānteṣu vinītān hastiśikṣakaiḥ<BR>
08,027.010a	sa cet tad abhimanyeta puruṣo 'rjunadarśivān<BR>
08,027.010b*0313_01	dadyāṃ varṇasya varṇasya hayāgryāṇāṃ śataṃ śatam<BR>
08,027.010b*0313_02	dhuryāṇāṃ sādhudāntānāṃ śikṣitānāṃ narottamaiḥ<BR>
08,027.010b*0313_03	sa cet tad abhimanyeta puruṣo 'rjunadarśivān<BR>
08,027.010b*0313_04	tasmai dadyāṃ grāmaśataṃ śataṃ hastīñ śataṃ hayān<BR>
08,027.010b*0313_05	sa cet tad abhimanyeta puruṣo 'rjunadarśivān<BR>
08,027.010b*0314_01	anyaṃ tasmai varaṃ dadyāṃ vaiśyagrāmāṃś caturdaśa<BR>
08,027.010b*0314_02	susphītān dhanasaṃyuktān pratyāsannavanodakān<BR>
08,027.010b*0314_03	akutobhayān susaṃpannān rājabhojyāṃś caturdaśa<BR>
08,027.010b*0314_04	dāsīnāṃ niṣkakaṇṭhīnāṃ māgadhīnāṃ śataṃ tathā<BR>
08,027.010b*0314_05	pratyagravayasāṃ dadyāṃ yo me brūyād dhanaṃjayam<BR>
08,027.010b*0314_06	sa cet tad abhimanyeta puruṣo 'rjunadarśivān<BR>
08,027.010c	anyaṃ tasmai varaṃ dadyāṃ yam asau kāmayet svayam<BR>
08,027.011a	putradārān vihārāṃś ca yad anyad vittam asti me<BR>
08,027.011c	tac ca tasmai punar dadyāṃ yad yat sa manasecchati<BR>
08,027.012a	hatvā ca sahitau kṛṣṇau tayor vittāni sarvaśaḥ<BR>
08,027.012c	tasmai dadyām ahaṃ yo me prabrūyāt keśavārjunau<BR>
08,027.013a	etā vācaḥ subahuśaḥ karṇa uccārayan yudhi<BR>
08,027.013c	dadhmau sāgarasaṃbhūtaṃ susvanaṃ śaṅkham uttamam<BR>
08,027.014a	tā vācaḥ sūtaputrasya tathā yuktā niśamya tu<BR>
08,027.014c	duryodhano mahārāja prahṛṣṭaḥ sānugo 'bhavat<BR>
08,027.015a	tato dundubhinirghoṣo mṛdaṅgānāṃ ca sarvaśaḥ<BR>
08,027.015c	siṃhanādaḥ savāditraḥ kuñjarāṇāṃ ca nisvanaḥ<BR>
08,027.016a	prādurāsīt tadā rājaṃs tvatsainye bharatarṣabha<BR>
08,027.016c	yodhānāṃ saṃprahṛṣṭānāṃ tathā samabhavat svanaḥ<BR>
08,027.017a	tathā prahṛṣṭe sainye tu plavamānaṃ mahāratham<BR>
08,027.017c	vikatthamānaṃ samare rādheyam arikarśanam<BR>
08,027.017e	madrarājaḥ prahasyedaṃ vacanaṃ pratyabhāṣata<BR>
08,027.018a	mā sūtaputra mānena sauvarṇaṃ hastiṣaḍgavam<BR>
08,027.018c	prayaccha puruṣāyādya drakṣyasi tvaṃ dhanaṃjayam<BR>
08,027.019a	bālyād iva tvaṃ tyajasi vasu vaiśravaṇo yathā<BR>
08,027.019c	ayatnenaiva rādheya draṣṭāsy adya dhanaṃjayam<BR>
08,027.020a	parāsṛjasi mithyā kiṃ kiṃ ca tvaṃ bahu mūḍhavat<BR>
08,027.020c	apātradāne ye doṣās tān mohān nāvabudhyase<BR>
08,027.021a	yat pravedayase vittaṃ bahutvena khalu tvayā<BR>
08,027.021c	śakyaṃ bahuvidhair yajñair yaṣṭuṃ sūta yajasva taiḥ<BR>
08,027.022a	yac ca prārthayase hantuṃ kṛṣṇau mohān mṛṣaiva tat<BR>
08,027.022c	na hi śuśruma saṃmarde kroṣṭrā siṃhau nipātitau<BR>
08,027.023a	aprārthitaṃ prārthayase suhṛdo na hi santi te<BR>
08,027.023c	ye tvāṃ na vārayanty āśu prapatantaṃ hutāśane<BR>
08,027.024a	kālakāryaṃ na jānīṣe kālapakvo 'sy asaṃśayam<BR>
08,027.024c	bahvabaddham akarṇīyaṃ ko hi brūyāj jijīviṣuḥ<BR>
08,027.025a	samudrataraṇaṃ dorbhyāṃ kaṇṭhe baddhvā yathā śilām<BR>
08,027.025c	giryagrād vā nipatanaṃ tādṛk tava cikīrṣitam<BR>
08,027.026a	sahitaḥ sarvayodhais tvaṃ vyūḍhānīkaiḥ surakṣitaḥ<BR>
08,027.026c	dhanaṃjayena yudhyasva śreyaś cet prāptum icchasi<BR>
08,027.027a	hitārthaṃ dhārtarāṣṭrasya bravīmi tvā na hiṃsayā<BR>
08,027.027c	śraddhatsvaitan mayā proktaṃ yadi te 'sti jijīviṣā<BR>
08,027.028	karṇa uvāca<BR>
08,027.028a	svavīrye 'haṃ parāśvasya prārthayāmy arjunaṃ raṇe<BR>
08,027.028c	tvaṃ tu mitramukhaḥ śatrur māṃ bhīṣayitum icchasi<BR>
08,027.029a	na mām asmād abhiprāyāt kaś cid adya nivartayet<BR>
08,027.029c	apīndro vajram udyamya kiṃ nu martyaḥ kariṣyati<BR>
08,027.030	saṃjaya uvāca<BR>
08,027.030a	iti karṇasya vākyānte śalyaḥ prāhottaraṃ vacaḥ<BR>
08,027.030c	cukopayiṣur atyarthaṃ karṇaṃ madreśvaraḥ punaḥ<BR>
08,027.031a	yadā vai tvāṃ phalgunaveganunnā; jyācoditā hastavatā visṛṣṭāḥ<BR>
08,027.031c	anvetāraḥ kaṅkapatrāḥ śitāgrās; tadā tapsyasy arjunasyābhiyogāt<BR>
08,027.032a	yadā divyaṃ dhanur ādāya pārthaḥ; prabhāsayan pṛtanāṃ savyasācī<BR>
08,027.032c	tvām ardayeta niśitaiḥ pṛṣatkais; tadā paścāt tapsyase sūtaputra<BR>
08,027.033a	bālaś candraṃ mātur aṅke śayāno; yathā kaś cit prārthayate 'pahartum<BR>
08,027.033c	tadvan mohād yatamāno rathasthas; tvaṃ prārthayasy arjunam adya jetum<BR>
08,027.033d*0315_01	khanyād asiṃ tīkṣṇadhāraṃ yathājñaḥ<BR>
08,027.033d*0315_02	sutejanaṃ nihitaṃ vai pṛthivyām<BR>
08,027.033d*0315_03	tathā khanasy adya śitān pṛṣatkān<BR>
08,027.033d*0315_04	yaḥ prārthayasy arjuneneha yuddham<BR>
08,027.034a	triśūlam āśliṣya sutīkṣṇadhāraṃ; sarvāṇi gātrāṇi nigharṣasi tvam<BR>
08,027.034c	sutīkṣṇadhāropamakarmaṇā tvaṃ; yuyutsase yo 'rjunenādya karṇa<BR>
08,027.035a	siddhaṃ siṃhaṃ kesariṇaṃ bṛhantaṃ; bālo mūḍhaḥ kṣudramṛgas tarasvī<BR>
08,027.035c	samāhvayet tadvad etat tavādya; samāhvānaṃ sūtaputrārjunasya<BR>
08,027.036a	mā sūtaputrāhvaya rājaputraṃ; mahāvīryaṃ kesariṇaṃ yathaiva<BR>
08,027.036c	vane sṛgālaḥ piśitasya tṛpto; mā pārtham āsādya vinaṅkṣyasi tvam<BR>
08,027.037a	īṣādantaṃ mahānāgaṃ prabhinnakaraṭāmukham<BR>
08,027.037c	śaśakāhvayase yuddhe karṇa pārthaṃ dhanaṃjayam<BR>
08,027.038a	bilasthaṃ kṛṣṇasarpaṃ tvaṃ bālyāt kāṣṭhena vidhyasi<BR>
08,027.038c	mahāviṣaṃ pūrṇakośaṃ yat pārthaṃ yoddhum icchasi<BR>
08,027.039a	siṃhaṃ kesariṇaṃ kruddham atikramyābhinardasi<BR>
08,027.039c	sṛgāla iva mūḍhatvān nṛsiṃhaṃ karṇa pāṇḍavam<BR>
08,027.040a	suparṇaṃ patagaśreṣṭhaṃ vainateyaṃ tarasvinam<BR>
08,027.040c	laṭvevāhvayase pāte karṇa pārthaṃ dhanaṃjayam<BR>
08,027.041a	sarvāmbhonilayaṃ bhīmam ūrmimantaṃ jhaṣāyutam<BR>
08,027.041c	candrodaye vivartantam aplavaḥ saṃtitīrṣasi<BR>
08,027.042a	ṛṣabhaṃ dundubhigrīvaṃ tīkṣṇaśṛṅgaṃ prahāriṇam<BR>
08,027.042c	vatsa āhvayase yuddhe karṇa pārthaṃ dhanaṃjayam<BR>
08,027.042d*0316_01	yathā vatsataro bhūtvā jātaskandhena śuṣmiṇā<BR>
08,027.042d*0316_02	yuddham icched gopatinā tathecchasi kirīṭinā<BR>
08,027.043a	mahāghoṣaṃ mahāmeghaṃ darduraḥ pratinardasi<BR>
08,027.043c	kāmatoyapradaṃ loke naraparjanyam arjunam<BR>
08,027.044a	yathā ca svagṛhasthaḥ śvā vyāghraṃ vanagataṃ bhaṣet<BR>
08,027.044c	tathā tvaṃ bhaṣase karṇa naravyāghraṃ dhanaṃjayam<BR>
08,027.045a	sṛgālo 'pi vane karṇa śaśaiḥ parivṛto vasan<BR>
08,027.045c	manyate siṃham ātmānaṃ yāvat siṃhaṃ na paśyati<BR>
08,027.046a	tathā tvam api rādheya siṃham ātmānam icchasi<BR>
08,027.046c	apaśyañ śatrudamanaṃ naravyāghraṃ dhanaṃjayam<BR>
08,027.047a	vyāghraṃ tvaṃ manyase ''tmānaṃ yāvat kṛṣṇau na paśyasi<BR>
08,027.047c	samāsthitāv ekarathe sūryācandramasāv iva<BR>
08,027.048a	yāvad gāṇḍīvanirghoṣaṃ na śṛṇoṣi mahāhave<BR>
08,027.048c	tāvad eva tvayā karṇa śakyaṃ vaktuṃ yathecchasi<BR>
08,027.049a	rathaśabdadhanuḥśabdair nādayantaṃ diśo daśa<BR>
08,027.049c	nardantam iva śārdūlaṃ dṛṣṭvā kroṣṭā bhaviṣyasi<BR>
08,027.050a	nityam eva sṛgālas tvaṃ nityaṃ siṃho dhanaṃjayaḥ<BR>
08,027.050c	vīrapradveṣaṇān mūḍha nityaṃ kroṣṭeva lakṣyase<BR>
08,027.051a	yathākhuḥ syād biḍālaś ca śvā vyāghraś ca balābale<BR>
08,027.051c	yathā sṛgālaḥ siṃhaś ca yathā ca śaśakuñjarau<BR>
08,027.052a	yathānṛtaṃ ca satyaṃ ca yathā cāpi viṣāmṛte<BR>
08,027.052c	tathā tvam api pārthaś ca prakhyātāv ātmakarmabhiḥ<BR>
08,027.053	saṃjaya uvāca<BR>
08,027.053a	adhikṣiptas tu rādheyaḥ śalyenāmitatejasā<BR>
08,027.053c	śalyam āha susaṃkruddho vākśalyam avadhārayan<BR>
08,027.054a	guṇān guṇavataḥ śalya guṇavān vetti nāguṇaḥ<BR>
08,027.054c	tvaṃ tu nityaṃ guṇair hīnaḥ kiṃ jñāsyasy aguṇo guṇān<BR>
08,027.055a	arjunasya mahāstrāṇi krodhaṃ vīryaṃ dhanuḥ śarān<BR>
08,027.055c	ahaṃ śalyābhijānāmi na tvaṃ jānāsi tat tathā<BR>
08,027.055c*0317_01	**** **** vikramaṃ ca mahātmanaḥ<BR>
08,027.055c*0317_02	tathā kṛṣṇasya māhātmyam ṛṣabhasya mahīkṣitām<BR>
08,027.055c*0317_03	yathāhaṃ śalya jānāmi<BR>
08,027.056a	evam evātmano vīryam ahaṃ vīryaṃ ca pāṇḍave<BR>
08,027.056c	jānann evāhvaye yuddhe śalya nāgniṃ pataṃgavat<BR>
08,027.057a	asti cāyam iṣuḥ śalya supuṅkho raktabhojanaḥ<BR>
08,027.057c	ekatūṇīśayaḥ patrī sudhautaḥ samalaṃkṛtaḥ<BR>
08,027.058a	śete candanapūrṇena pūjito bahulāḥ samāḥ<BR>
08,027.058c	āheyo viṣavān ugro narāśvadvipasaṃghahā<BR>
08,027.059a	ekavīro mahāraudras tanutrāsthividāraṇaḥ<BR>
08,027.059c	nirbhindyāṃ yena ruṣṭo 'ham api meruṃ mahāgirim<BR>
08,027.060a	tam ahaṃ jātu nāsyeyam anyasmin phalgunād ṛte<BR>
08,027.060c	kṛṣṇād vā devakīputrāt satyaṃ cātra śṛṇuṣva me<BR>
08,027.061a	tenāham iṣuṇā śalya vāsudevadhanaṃjayau<BR>
08,027.061c	yotsye paramasaṃkruddhas tat karma sadṛśaṃ mama<BR>
08,027.062a	sarveṣāṃ vāsudevānāṃ kṛṣṇe lakṣmīḥ pratiṣṭhitā<BR>
08,027.062c	sarveṣāṃ pāṇḍuputrāṇāṃ jayaḥ pārthe pratiṣṭhitaḥ<BR>
08,027.062e	ubhayaṃ tat samāsādya ko 'tivartitum arhati<BR>
08,027.063a	tāv etau puruṣavyāghrau sametau syandane sthitau<BR>
08,027.063c	mām ekam abhisaṃyātau sujātaṃ śalya paśya me<BR>
08,027.064a	pitṛṣvasāmātulajau bhrātarāv aparājitau<BR>
08,027.064c	maṇī sūtra iva protau draṣṭāsi nihatau mayā<BR>
08,027.065a	arjune gāṇḍivaṃ kṛṣṇe cakraṃ tārkṣyakapidhvajau<BR>
08,027.065c	bhīrūṇāṃ trāsajananau śalya harṣakarau mama<BR>
08,027.066a	tvaṃ tu duṣprakṛtir mūḍho mahāyuddheṣv akovidaḥ<BR>
08,027.066c	bhayāvatīrṇaḥ saṃtrāsād abaddhaṃ bahu bhāṣase<BR>
08,027.067a	saṃstauṣi tvaṃ tu kenāpi hetunā tau kudeśaja<BR>
08,027.067c	tau hatvā samare hantā tvām addhā sahabāndhavam<BR>
08,027.068a	pāpadeśaja durbuddhe kṣudra kṣatriyapāṃsana<BR>
08,027.068c	suhṛd bhūtvā ripuḥ kiṃ māṃ kṛṣṇābhyāṃ bhīṣayann asi<BR>
08,027.069a	tau vā mamādya hantārau hantāsmi samare sthitau<BR>
08,027.069c	nāhaṃ bibhemi kṛṣṇābhyāṃ vijānann ātmano balam<BR>
08,027.070a	vāsudevasahasraṃ vā phalgunānāṃ śatāni ca<BR>
08,027.070c	aham eko haniṣyāmi joṣam āssva kudeśaja<BR>
08,027.071a	striyo bālāś ca vṛddhāś ca prāyaḥ krīḍāgatā janāḥ<BR>
08,027.071c	yā gāthāḥ saṃpragāyanti kurvanto 'dhyayanaṃ yathā<BR>
08,027.071e	tā gāthāḥ śṛṇu me śalya madrakeṣu durātmasu<BR>
08,027.072a	brāhmaṇaiḥ kathitāḥ pūrvaṃ yathāvad rājasaṃnidhau<BR>
08,027.072c	śrutvā caikamanā mūḍha kṣama vā brūhi vottaram<BR>
08,027.073a	mitradhruṅ madrako nityaṃ yo no dveṣṭi sa madrakaḥ<BR>
08,027.073c	madrake saṃgataṃ nāsti kṣudravākye narādhame<BR>
08,027.074a	durātmā madrako nityaṃ nityaṃ cānṛtiko 'nṛjuḥ<BR>
08,027.074c	yāvadantaṃ hi daurātmyaṃ madrakeṣv iti naḥ śrutam<BR>
08,027.075a	pitā mātā ca putraś ca śvaśrūśvaśuramātulāḥ<BR>
08,027.075c	jāmātā duhitā bhrātā naptā te te ca bāndhavāḥ<BR>
08,027.076a	vayasyābhyāgatāś cānye dāsīdāsaṃ ca saṃgatam<BR>
08,027.076c	puṃbhir vimiśrā nāryaś ca jñātājñātāḥ svayecchayā<BR>
08,027.077a	yeṣāṃ gṛheṣu śiṣṭānāṃ saktumanthāśināṃ sadā<BR>
08,027.077c	pītvā sīdhuṃ sagomāṃsaṃ nardanti ca hasanti ca<BR>
08,027.078a	yāni caivāpy abaddhāni pravartante ca kāmataḥ<BR>
08,027.078c	kāmapralāpino 'nyonyaṃ teṣu dharmaḥ kathaṃ bhavet<BR>
08,027.079a	madrakeṣu vilupteṣu prakhyātāśubhakarmasu<BR>
08,027.079c	nāpi vairaṃ na sauhārdaṃ madrakeṣu samācaret<BR>
08,027.080a	madrake saṃgataṃ nāsti madrako hi sacāpalaḥ<BR>
08,027.080c	madrakeṣu ca duḥsparśaṃ śaucaṃ gāndhārakeṣu ca<BR>
08,027.081a	rājayājakayājyena naṣṭaṃ dattaṃ havir bhavet<BR>
08,027.082a	śūdrasaṃskārako vipro yathā yāti parābhavam<BR>
08,027.082c	tathā brahmadviṣo nityaṃ gacchantīha parābhavam<BR>
08,027.082d*0318_01	tathaiva saṃgataṃ kṛtvā naraḥ patati madrakaiḥ<BR>
08,027.082d*0319_01	na tathā saṃgataṃ cāpi madrakeṣv iha vidyate<BR>
08,027.083a	madrake saṃgataṃ nāsti hataṃ vṛścikato viṣam<BR>
08,027.083c	ātharvaṇena mantreṇa sarvā śāntiḥ kṛtā bhavet<BR>
08,027.084a	iti vṛścikadaṣṭasya nānāviṣahatasya ca<BR>
08,027.084c	kurvanti bheṣajaṃ prājñāḥ satyaṃ tac cāpi dṛśyate<BR>
08,027.084e	evaṃ vidvañ joṣam āssva śṛṇu cātrottaraṃ vacaḥ<BR>
08,027.085a	vāsāṃsy utsṛjya nṛtyanti striyo yā madyamohitāḥ<BR>
08,027.085c	mithune 'saṃyatāś cāpi yathākāmacarāś ca tāḥ<BR>
08,027.085e	tāsāṃ putraḥ kathaṃ dharmaṃ madrako vaktum arhati<BR>
08,027.086a	yās tiṣṭhantyaḥ pramehanti yathaivoṣṭrīdaśerake<BR>
08,027.086c	tāsāṃ vibhraṣṭalajjānāṃ nirlajjānāṃ tatas tataḥ<BR>
08,027.086e	tvaṃ putras tādṛśīnāṃ hi dharmaṃ vaktum ihecchasi<BR>
08,027.087a	suvīrakaṃ yācyamānā madrakā kaṣati sphijau<BR>
08,027.087c	adātukāmā vacanam idaṃ vadati dāruṇam<BR>
08,027.088a	mā mā suvīrakaṃ kaś cid yācatāṃ dayito mama<BR>
08,027.088c	putraṃ dadyāṃ pratipadaṃ na tu dadyāṃ suvīrakam<BR>
08,027.089a	nāryo bṛhatyo nirhrīkā madrakāḥ kambalāvṛtāḥ<BR>
08,027.089c	ghasmarā naṣṭaśaucāś ca prāya ity anuśuśruma<BR>
08,027.089d*0320_01	pramehitvā sphijā bhūmiṃ karṣantyo hīnaśodhanāḥ<BR>
08,027.089d*0320_02	spṛṣṭvā vāgbhir na mṛdbhiś ca nityocchiṣṭā bhavanti hi<BR>
08,027.090a	evamādi mayānyair vā śakyaṃ vaktuṃ bhaved bahu<BR>
08,027.090c	ā keśāgrān nakhāgrāc ca vaktavyeṣu kuvartmasu<BR>
08,027.091a	madrakāḥ sindhusauvīrā dharmaṃ vidyuḥ kathaṃ tv iha<BR>
08,027.091c	pāpadeśodbhavā mlecchā dharmāṇām avicakṣaṇāḥ<BR>
08,027.092a	eṣa mukhyatamo dharmaḥ kṣatriyasyeti naḥ śrutam<BR>
08,027.092c	yad ājau nihataḥ śete sadbhiḥ samabhipūjitaḥ<BR>
08,027.093a	āyudhānāṃ saṃparāye yan mucyeyam ahaṃ tataḥ<BR>
08,027.093c	na me sa prathamaḥ kalpo nidhane svargam icchataḥ<BR>
08,027.094a	so 'haṃ priyaḥ sakhā cāsmi dhārtarāṣṭrasya dhīmataḥ<BR>
08,027.094c	tadarthe hi mama prāṇā yac ca me vidyate vasu<BR>
08,027.095a	vyaktaṃ tvam apy upahitaḥ pāṇḍavaiḥ pāpadeśaja<BR>
08,027.095c	yathā hy amitravat sarvaṃ tvam asmāsu pravartase<BR>
08,027.096a	kāmaṃ na khalu śakyo 'haṃ tvadvidhānāṃ śatair api<BR>
08,027.096c	saṃgrāmād vimukhaḥ kartuṃ dharmajña iva nāstikaiḥ<BR>
08,027.097a	sāraṅga iva gharmārtaḥ kāmaṃ vilapa śuṣya ca<BR>
08,027.097c	nāhaṃ bhīṣayituṃ śakyaḥ kṣatravṛtte vyavasthitaḥ<BR>
08,027.098a	tanutyajāṃ nṛsiṃhānām āhaveṣv anivartinām<BR>
08,027.098c	yā gatir guruṇā prāṅ me proktā rāmeṇa tāṃ smara<BR>
08,027.099a	sveṣāṃ trāṇārtham udyuktaṃ vadhāya dviṣatām api<BR>
08,027.099c	viddhi mām āsthitaṃ vṛttaṃ paurūravasam uttamam<BR>
08,027.100a	na tad bhūtaṃ prapaśyāmi triṣu lokeṣu madraka<BR>
08,027.100c	yo mām asmād abhiprāyād vārayed iti me matiḥ<BR>
08,027.101a	evaṃ vidvañ joṣam āssva trāsāt kiṃ bahu bhāṣase<BR>
08,027.101c	mā tvā hatvā pradāsyāmi kravyādbhyo madrakādhama<BR>
08,027.102a	mitrapratīkṣayā śalya dhārtarāṣṭrasya cobhayoḥ<BR>
08,027.102c	apavādatitikṣābhis tribhir etair hi jīvasi<BR>
08,027.103a	punaś ced īdṛśaṃ vākyaṃ madrarāja vadiṣyasi<BR>
08,027.103c	śiras te pātayiṣyāmi gadayā vajrakalpayā<BR>
08,027.104a	śrotāras tv idam adyeha draṣṭāro vā kudeśaja<BR>
08,027.104c	karṇaṃ vā jaghnatuḥ kṛṣṇau karṇo vāpi jaghāna tau<BR>
08,027.105a	evam uktvā tu rādheyaḥ punar eva viśāṃ pate<BR>
08,027.105c	abravīn madrarājānaṃ yāhi yāhīty asaṃbhramam<BR>
08,028.001	saṃjaya uvāca<BR>
08,028.001a	māriṣādhiratheḥ śrutvā vaco yuddhābhinandinaḥ<BR>
08,028.001c	śalyo 'bravīt punaḥ karṇaṃ nidarśanam udāharan<BR>
08,028.001d*0321_01	jāto 'haṃ yajvanāṃ vaṃśe saṃgrāmeṣv anivartinām<BR>
08,028.001d*0321_02	rājñāṃ mūrdhābhiṣiktānāṃ svayaṃ dharmaparāyaṇaḥ<BR>
08,028.002a	yathaiva matto madyena tvaṃ tathā na ca vā tathā<BR>
08,028.002c	tathāhaṃ tvāṃ pramādyantaṃ cikitsāmi suhṛttayā<BR>
08,028.003a	imāṃ kākopamāṃ karṇa procyamānāṃ nibodha me<BR>
08,028.003c	śrutvā yatheṣṭaṃ kuryās tvaṃ vihīna kulapāṃsana<BR>
08,028.004a	nāham ātmani kiṃ cid vai kilbiṣaṃ karṇa saṃsmare<BR>
08,028.004c	yena tvaṃ māṃ mahābāho hantum icchasy anāgasam<BR>
08,028.005a	avaśyaṃ tu mayā vācyaṃ budhyatāṃ yadi te hitam<BR>
08,028.005c	viśeṣato rathasthena rājñaś caiva hitaiṣiṇā<BR>
08,028.006a	samaṃ ca viṣamaṃ caiva rathinaś ca balābalam<BR>
08,028.006c	śramaḥ khedaś ca satataṃ hayānāṃ rathinā saha<BR>
08,028.007a	āyudhasya parijñānaṃ rutaṃ ca mṛgapakṣiṇām<BR>
08,028.007c	bhāraś cāpy atibhāraś ca śalyānāṃ ca pratikriyā<BR>
08,028.008a	astrayogaś ca yuddhaṃ ca nimittāni tathaiva ca<BR>
08,028.008c	sarvam etan mayā jñeyaṃ rathasyāsya kuṭumbinā<BR>
08,028.008e	atas tvāṃ kathaye karṇa nidarśanam idaṃ punaḥ<BR>
08,028.009a	vaiśyaḥ kila samudrānte prabhūtadhanadhānyavān<BR>
08,028.009c	yajvā dānapatiḥ kṣāntaḥ svakarmastho 'bhavac chuciḥ<BR>
08,028.010a	bahuputraḥ priyāpatyaḥ sarvabhūtānukampakaḥ<BR>
08,028.010c	rājño dharmapradhānasya rāṣṭre vasati nirbhayaḥ<BR>
08,028.011a	putrāṇāṃ tasya bālānāṃ kumārāṇāṃ yaśasvinām<BR>
08,028.011c	kāko bahūnām abhavad ucciṣṭakṛtabhojanaḥ<BR>
08,028.012a	tasmai sadā prayacchanti vaiśyaputrāḥ kumārakāḥ<BR>
08,028.012c	māṃsodanaṃ dadhi kṣīraṃ pāyasaṃ madhusarpiṣī<BR>
08,028.013a	sa cocchiṣṭabhṛtaḥ kāko vaiśyaputraiḥ kumārakaiḥ<BR>
08,028.013c	sadṛśān pakṣiṇo dṛptaḥ śreyasaś cāvamanyate<BR>
08,028.014a	atha haṃsāḥ samudrānte kadā cid abhipātinaḥ<BR>
08,028.014c	garuḍasya gatau tulyāś cakrāṅgā hṛṣṭacetasaḥ<BR>
08,028.015a	kumārakās tato haṃsān dṛṣṭvā kākam athābruvan<BR>
08,028.015c	bhavān eva viśiṣṭo hi patatribhyo vihaṃgama<BR>
08,028.015d*0322_01	ete nipātinaḥ paśya sahitān viyadāśritān<BR>
08,028.015d*0322_02	ebhis tvam abhiśaknoṣi kasmān na prāpitas tvayā<BR>
08,028.016a	pratāryamāṇas tu sa tair alpabuddhibhir aṇḍajaḥ<BR>
08,028.016c	tad vacaḥ satyam ity eva maurkhyād darpāc ca manyate<BR>
08,028.017a	tān so 'bhipatya jijñāsuḥ ka eṣāṃ śreṣṭhabhāg iti<BR>
08,028.017c	ucchiṣṭadarpitaḥ kāko bahūnāṃ dūrapātinām<BR>
08,028.018a	teṣāṃ yaṃ pravaraṃ mene haṃsānāṃ dūrapātinām<BR>
08,028.018c	tam āhvayata durbuddhiḥ patāma iti pakṣiṇam<BR>
08,028.019a	tac chrutvā prāhasan haṃsā ye tatrāsan samāgatāḥ<BR>
08,028.019c	bhāṣato bahu kākasya balinaḥ patatāṃ varāḥ<BR>
08,028.019e	idam ūcuś ca cakrāṅgā vacaḥ kākaṃ vihaṃgamāḥ<BR>
08,028.020a	vayaṃ haṃsāś carāmemāṃ pṛthivīṃ mānasaukasaḥ<BR>
08,028.020c	pakṣiṇāṃ ca vayaṃ nityaṃ dūrapātena pūjitāḥ<BR>
08,028.021a	kathaṃ nu haṃsaṃ balinaṃ vajrāṅgaṃ dūrapātinam<BR>
08,028.021c	kāko bhūtvā nipatane samāhvayasi durmate<BR>
08,028.021e	kathaṃ tvaṃ patanaṃ kāka sahāsmābhir bravīṣi tat<BR>
08,028.022a	atha haṃsavaco mūḍhaḥ kutsayitvā punaḥ punaḥ<BR>
08,028.022c	prajagādottaraṃ kākaḥ katthano jātilāghavāt<BR>
08,028.023a	śatam ekaṃ ca pātānāṃ patitāsmi na saṃśayaḥ<BR>
08,028.023c	śatayojanam ekaikaṃ vicitraṃ vividhaṃ tathā<BR>
08,028.024a	uḍḍīnam avaḍīnaṃ ca praḍīnaṃ ḍīnam eva ca<BR>
08,028.024c	niḍīnam atha saṃḍīnaṃ tiryak cātigatāni ca<BR>
08,028.025a	viḍīnaṃ pariḍīnaṃ ca parāḍīnaṃ suḍīnakam<BR>
08,028.025c	atiḍīnaṃ mahāḍīnaṃ niḍīnaṃ pariḍīnakam<BR>
08,028.025d*0323_01	saṃpātaṃ samudīṣaṃ ca tatonyad vyatiriktakam<BR>
08,028.025d*0324_01	avaḍīnaṃ praḍīnaṃ ca saṃḍīnaṃ ḍīnaḍīnakam<BR>
08,028.025d*0325_01	saṃḍīnoḍḍīnaḍīnaṃ ca punar ḍīnaviḍīnakam<BR>
08,028.026a	gatāgatapratigatā bahvīś ca nikuḍīnikāḥ<BR>
08,028.026c	kartāsmi miṣatāṃ vo 'dya tato drakṣyatha me balam<BR>
08,028.026d*0326_01	teṣām anyatamenāhaṃ patiṣyāmi vihāyasam<BR>
08,028.026d*0326_02	pradiśadhvaṃ yathānyāyaṃ kena haṃsāḥ patāmy aham<BR>
08,028.026d*0327_01	te vai dhruvaṃ viniścitya patadhvaṃ na mayā saha<BR>
08,028.026d*0327_02	pātair ebhiḥ khalu khagāḥ patituṃ khe nirāśraye<BR>
08,028.027a	evam ukte tu kākena prahasyaiko vihaṃgamaḥ<BR>
08,028.027c	uvāca haṃsas taṃ kākaṃ vacanaṃ tan nibodha me<BR>
08,028.028a	śatam ekaṃ ca pātānāṃ tvaṃ kāka patitā dhruvam<BR>
08,028.028c	ekam eva tu ye pātaṃ viduḥ sarve vihaṃgamāḥ<BR>
08,028.029a	tam ahaṃ patitā kāka nānyaṃ jānāmi kaṃ cana<BR>
08,028.029c	pata tvam api raktākṣa yena vā tena manyase<BR>
08,028.030a	atha kākāḥ prajahasur ye tatrāsan samāgatāḥ<BR>
08,028.030c	katham ekena pātena haṃsaḥ pātaśataṃ jayet<BR>
08,028.031a	ekenaiva śatasyaikaṃ pātenābhibhaviṣyati<BR>
08,028.031b*0328_00	kākaḥ<BR>
08,028.031b*0328_01	aham ekena pātena haṃsa pātaśataṃ jaye<BR>
08,028.031b*0328_02	ekenaiva ca haṃsa tvaṃ pāteneha patiṣyasi<BR>
08,028.031c	haṃsasya patitaṃ kāko balavān āśuvikramaḥ<BR>
08,028.032a	prapetatuḥ spardhayātha tatas tau haṃsavāyasau<BR>
08,028.032c	ekapātī ca cakrāṅgaḥ kākaḥ pātaśatena ca<BR>
08,028.032d*0329_01	spardhinau sahitau tūrṇaṃ kham āsthāya tarasvinau<BR>
08,028.032d*0330_01	pūrvam eva tu vai kākas tūrṇaṃ gantuṃ pracakrame<BR>
08,028.032d*0331_01	kāko 'tha haṃsaṃ cāpalyāc chīghratāṃ pratidarśayan<BR>
08,028.032d*0331_02	vegenātītya tarasā punar eti muhur muhuḥ<BR>
08,028.032d*0331_03	tuṇḍenābhyahanac caitaṃ kurvan nāmāpasavyataḥ<BR>
08,028.032d*0331_04	rorūyann iti cāpy etaṃ samāhvayati vai muhuḥ<BR>
08,028.033a	petivān atha cakrāṅgaḥ petivān atha vāyasaḥ<BR>
08,028.033c	visismāpayiṣuḥ pātair ācakṣāṇo ''tmanaḥ kriyām<BR>
08,028.034a	atha kākasya citrāṇi patitānītarāṇi ca<BR>
08,028.034c	dṛṣṭvā pramuditāḥ kākā vinedur atha taiḥ svaraiḥ<BR>
08,028.035a	haṃsāṃś cāvahasanti sma prāvadann apriyāṇi ca<BR>
08,028.035c	utpatyotpatya ca prāhur muhūrtam iti ceti ca<BR>
08,028.036a	vṛkṣāgrebhyaḥ sthalebhyaś ca nipatanty utpatanti ca<BR>
08,028.036c	kurvāṇā vividhān rāvān āśaṃsantas tadā jayam<BR>
08,028.037a	haṃsas tu mṛdukenaiva vikrāntum upacakrame<BR>
08,028.037c	pratyahīyata kākāc ca muhūrtam iva māriṣa<BR>
08,028.038a	avamanya rayaṃ haṃsān idaṃ vacanam abravīt<BR>
08,028.038c	yo 'sāv utpatito haṃsaḥ so 'sāv eva prahīyate<BR>
08,028.039a	atha haṃsaḥ sa tac chrutvā prāpatat paścimāṃ diśam<BR>
08,028.039a*0332_01	**** **** bhāṣitaṃ patatāṃ varaḥ<BR>
08,028.039a*0332_02	vigāhya haṃso vikṣobhya<BR>
08,028.039c	upary upari vegena sāgaraṃ varuṇālayam<BR>
08,028.039d*0333_01	bahusattvasamākīrṇaṃ vīcībhir bhīmadarśanam<BR>
08,028.039d*0333_02	athācireṇa rādheya kāko vegād ahīyata<BR>
08,028.039d*0333_03	tato 'tīva pariśrāntaḥ kathaṃ cid dhaṃsam anvagāt<BR>
08,028.040a	tato bhīḥ prāviśat kākaṃ tadā tatra vicetasam<BR>
08,028.040c	dvīpadrumān apaśyantaṃ nipatantaṃ śramānvitam<BR>
08,028.040d*0334_01	avekṣamāṇas taṃ kākaṃ vihvalaṃ taṃ muhur muhuḥ<BR>
08,028.040e	nipateyaṃ kva nu śrānta iti tasmiñ jalārṇave<BR>
08,028.041a	aviṣahyaḥ samudro hi bahusattvagaṇālayaḥ<BR>
08,028.041c	mahābhūtaśatodbhāsī nabhaso 'pi viśiṣyate<BR>
08,028.042a	gāmbhīryād dhi samudrasya na viśeṣaḥ kulādhama<BR>
08,028.042c	digambarāmbhasāṃ karṇa samudrasthā hi durjayāḥ<BR>
08,028.042e	vidūrapātāt toyasya kiṃ punaḥ karṇa vāyasaḥ<BR>
08,028.043a	atha haṃso 'bhyatikramya muhūrtam iti ceti ca<BR>
08,028.043c	avekṣamāṇas taṃ kākaṃ nāśaknod vyapasarpitum<BR>
08,028.043e	atikramya ca cakrāṅgaḥ kākaṃ taṃ samudaikṣata<BR>
08,028.043f*0335_01	yāvad gatvā pataty eṣa kāko mām iti cintayan<BR>
08,028.043f*0335_02	tataḥ kāko bhṛśaṃ śrānto haṃsam abhyāgamat tadā<BR>
08,028.043f*0336_01	śanakaiḥ parihīyantaṃ pariśrāntam acetasam<BR>
08,028.043f*0336_02	taṃ prahasya ca cakrāṅgaḥ kākaṃ mandagatiṃ tadā<BR>
08,028.044a	taṃ tathā hīyamānaṃ ca haṃso dṛṣṭvābravīd idam<BR>
08,028.044c	ujjihīrṣur nimajjantaṃ smaran satpuruṣavratam<BR>
08,028.045a	bahūni patanāni tvam ācakṣāṇo muhur muhuḥ<BR>
08,028.045c	patasy avyāharaṃś cedaṃ na no guhyaṃ prabhāṣase<BR>
08,028.046a	kiṃ nāma patanaṃ kāka yat tvaṃ patasi sāṃpratam<BR>
08,028.046c	jalaṃ spṛśasi pakṣābhyāṃ tuṇḍena ca punaḥ punaḥ<BR>
08,028.046d*0337_01	prabrūhi katame tatra pāte vartasi vāyasa<BR>
08,028.046d*0337_02	ehy ehi kāka śīghraṃ tvam eṣa tvāṃ pratipālaye<BR>
08,028.047a	sa pakṣābhyāṃ spṛśann ārtas tuṇḍena jalam arṇave<BR>
08,028.047b*0338_01	dṛṣṭo haṃsena duṣṭātmann idaṃ haṃsaṃ tato 'bravīt<BR>
08,028.047b*0338_02	apaśyann ambhasaḥ pāraṃ nipataṃś ca śramānvitaḥ<BR>
08,028.047b*0338_03	pātavegapramathito haṃsaṃ kāko 'bravīd idam<BR>
08,028.047b*0338_04	vayaṃ kākāḥ kuto nāma carāmaḥ kākapātikām<BR>
08,028.047b*0338_05	haṃsa prāṇaiḥ prapadye tvāṃ dvīpāntaṃ prāpayasva mām<BR>
08,028.047b*0339_01	sa pakṣābhyāṃ spṛśann ārtas tuṇḍena ca mahārṇavam<BR>
08,028.047c	kāko dṛḍhaṃ pariśrāntaḥ sahasā nipapāta ha<BR>
08,028.047d*0340_01	sāgarāmbhasi taṃ dṛṣṭvā patitaṃ dīnacetasam<BR>
08,028.047d*0340_02	mriyamāṇam idaṃ kākaṃ haṃso vākyam uvāca ha<BR>
08,028.048	haṃsa uvāca<BR>
08,028.048a	śatam ekaṃ ca pātānāṃ yat prabhāṣasi vāyasa<BR>
08,028.048b*0341_01	ślāghamānas tvam ātmānaṃ kāka bhāṣitavān asi<BR>
08,028.048b*0342_01	sa tvam ekaśataṃ pātaṃ patann abhyadhiko mayā<BR>
08,028.048b*0342_02	katham evaṃ pariśrāntaḥ patito 'si mahārṇave<BR>
08,028.048b*0342_03	pratyuvāca tataḥ kākaḥ sīdamāna idaṃ vacaḥ<BR>
08,028.048b*0342_04	upariṣṭhaṃ tadā haṃsam abhivīkṣya prasādayan<BR>
08,028.048c	nānāvidhānīha purā tac cānṛtam ihādya te<BR>
08,028.049	kāka uvāca<BR>
08,028.049a	ucchiṣṭadarpito haṃsa manye ''tmānaṃ suparṇavat<BR>
08,028.049c	avamanya bahūṃś cāhaṃ kākān anyāṃś ca pakṣiṇaḥ<BR>
08,028.049e	prāṇair haṃsa prapadye tvāṃ dvīpāntaṃ prāpayasva mām<BR>
08,028.049f*0343_01	ucchiṣṭānnena puṣṭo 'haṃ darpotsiktaḥ kuvāyasaḥ<BR>
08,028.049f*0343_02	suparṇa iti cātmānaṃ jñātavān buddhilāghavāt<BR>
08,028.049f*0343_03	śaraṇaṃ tvāṃ prapanno 'ham udakāntam avāpnuyām<BR>
08,028.049f*0344_01	haṃsedānīṃ pariśrāntam āpado māṃ samuddhara<BR>
08,028.050a	yady ahaṃ svastimān haṃsa svadeśaṃ prāpnuyāṃ punaḥ<BR>
08,028.050c	na kaṃ cid avamanyeyam āpado māṃ samuddhara<BR>
08,028.050d*0345_01	yadi nāma punar jīvan gaccheyaṃ svaṃ niveśanam<BR>
08,028.050d*0345_02	naivaṃ punar hīnam api kṣeptāhaṃ khevicāriṇam<BR>
08,028.051a	tam evaṃvādinaṃ dīnaṃ vilapantam acetanam<BR>
08,028.051c	kāka kāketi vāśantaṃ nimajjantaṃ mahārṇave<BR>
08,028.051d*0346_01	kṛpayābhiparīto vai kṛpāṃ cakre durātmani<BR>
08,028.052a	tathaitya vāyasaṃ haṃso jalaklinnaṃ sudurdaśam<BR>
08,028.052c	padbhyām utkṣipya vepantaṃ pṛṣṭham āropayac chanaiḥ<BR>
08,028.053a	āropya pṛṣṭhaṃ kākaṃ taṃ haṃsaḥ karṇa vicetasam<BR>
08,028.053b*0347_01	avismayaṃs tadā karṇa punar enaṃ samānayat<BR>
08,028.053c	ājagāma punar dvīpaṃ spardhayā petatur yataḥ<BR>
08,028.053d*0348_01	utsṛjaṃś cābravīn maivaṃ punaḥ kāryaṃ tvayeti ha<BR>
08,028.054a	saṃsthāpya taṃ cāpi punaḥ samāśvāsya ca khecaram<BR>
08,028.054c	gato yathepsitaṃ deśaṃ haṃso mana ivāśugaḥ<BR>
08,028.054d*0349_01	evam ucchiṣṭapuṣṭaḥ sa kāko haṃsaparājitaḥ<BR>
08,028.054d*0349_02	balaṃ vīryaṃ mahat karṇa tyaktvā kṣāntim upāgataḥ<BR>
08,028.055a	ucchiṣṭabhojanāt kāko yathā vaiśyakule tu saḥ<BR>
08,028.055c	evaṃ tvam ucchiṣṭabhṛto dhārtarāṣṭrair na saṃśayaḥ<BR>
08,028.055e	sadṛśāñ śreyasaś cāpi sarvān karṇātimanyase<BR>
08,028.056a	droṇadrauṇikṛpair gupto bhīṣmeṇānyaiś ca kauravaiḥ<BR>
08,028.056c	virāṭanagare pārtham ekaṃ kiṃ nāvadhīs tadā<BR>
08,028.057a	yatra vyastāḥ samastāś ca nirjitāḥ stha kirīṭinā<BR>
08,028.057c	sṛgālā iva siṃhena kva te vīryam abhūt tadā<BR>
08,028.058a	bhrātaraṃ ca hataṃ dṛṣṭvā nirjitaḥ savyasācinā<BR>
08,028.058c	paśyatāṃ kuruvīrāṇāṃ prathamaṃ tvaṃ palāyathāḥ<BR>
08,028.059a	tathā dvaitavane karṇa gandharvaiḥ samabhidrutaḥ<BR>
08,028.059c	kurūn samagrān utsṛjya prathamaṃ tvaṃ palāyathāḥ<BR>
08,028.060a	hatvā jitvā ca gandharvāṃś citrasenamukhān raṇe<BR>
08,028.060c	karṇa duryodhanaṃ pārthaḥ sabhāryaṃ samamocayat<BR>
08,028.061a	punaḥ prabhāvaḥ pārthasya purāṇaḥ keśavasya ca<BR>
08,028.061c	kathitaḥ karṇa rāmeṇa sabhāyāṃ rājasaṃsadi<BR>
08,028.062a	satataṃ ca tad aśrauṣīr vacanaṃ droṇabhīṣmayoḥ<BR>
08,028.062c	avadhyau vadatoḥ kṛṣṇau saṃnidhau vai mahīkṣitām<BR>
08,028.063a	kiyantaṃ tatra vakṣyāmi yena yena dhanaṃjayaḥ<BR>
08,028.063c	tvatto 'tiriktaḥ sarvebhyo bhūtebhyo brāhmaṇo yathā<BR>
08,028.064a	idānīm eva draṣṭāsi pradhane syandane sthitau<BR>
08,028.064c	putraṃ ca vasudevasya pāṇḍavaṃ ca dhanaṃjayam<BR>
08,028.064d*0350_01	yathāśrayata cakrāṅgaṃ vāyaso buddhim āsthitaḥ<BR>
08,028.064d*0350_02	tathāśrayasva vārṣṇeyaṃ pāṇḍavaṃ ca dhanaṃjayam<BR>
08,028.064d*0351_01	yadā tvaṃ yudhi vikrāntau vāsudevadhanaṃjayau<BR>
08,028.064d*0351_02	draṣṭāsy ekarathe karṇaṃ tadā naivaṃ vadiṣyasi<BR>
08,028.064d*0351_03	yadā śaraśataiḥ pārtho darpaṃ tava vadhiṣyati<BR>
08,028.064d*0351_04	tadā tvam antaraṃ draṣṭā ātmanaś cārjunasya ca<BR>
08,028.064d*0352_01	tvaṃ śīghram eva vārṣṇeyaṃ pāṇḍavaṃ ca dhanaṃjayam<BR>
08,028.065a	devāsuramanuṣyeṣu prakhyātau yau nararṣabhau<BR>
08,028.065b*0353_01	tau māvamaṃsthā maurkhyāt tvaṃ khadyota iva rocanau<BR>
08,028.065b*0354_01	sūryācandramasau yadvat tadvad arjunakeśavau<BR>
08,028.065c	prakāśenābhivikhyātau tvaṃ tu khadyotavan nṛṣu<BR>
08,028.066a	evaṃ vidvān māvamaṃsthāḥ sūtaputrācyutārjunau<BR>
08,028.066c	nṛsiṃhau tau naraśvā tvaṃ joṣam āssva vikatthana<BR>
08,029.001	saṃjaya uvāca<BR>
08,029.001a	madrādhipasyādhirathis tadaivaṃ; vaco niśamyāpriyam apratītaḥ<BR>
08,029.001c	uvāca śalyaṃ viditaṃ mamaitad; yathāvidhāv arjunavāsudevau<BR>
08,029.002a	śaure rathaṃ vāhayato 'rjunasya; balaṃ mahāstrāṇi ca pāṇḍavasya<BR>
08,029.002c	ahaṃ vijānāmi yathāvad adya; parokṣabhūtaṃ tava tat tu śalya<BR>
08,029.003a	tau cāpradhṛṣyau śastrabhṛtāṃ variṣṭhau; vyapetabhīr yodhayiṣyāmi kṛṣṇau<BR>
08,029.003b*0355_01	purā mahendrādrivare samṛddhe<BR>
08,029.003b*0355_02	tapasvinaṃ rāmam upetya śalya<BR>
08,029.003b*0355_03	astrārthinaṃ mādya śiṣyaṃ gṛhāṇety<BR>
08,029.003b*0355_04	athābruvaṃ brāhmaṇacchadmanā ca<BR>
08,029.003b*0355_05	tatrāvasaṃ brāhmaṇa ity avipro<BR>
08,029.003b*0355_06	brahmāstralobhād anṛtena cāham<BR>
08,029.003b*0355_07	taj jāmadagnyena paraṃ mahāstraṃ<BR>
08,029.003b*0355_08	samantrayuktaṃ vihitaṃ mamāsīt<BR>
08,029.003b*0355_09	astraṃ yadā tad viditaṃ mamāsīt<BR>
08,029.003b*0355_10	tadābravīd brāhmaṇo māṃ maharṣiḥ<BR>
08,029.003b*0355_11	āpadgatenāstram idaṃ prayojyaṃ<BR>
08,029.003b*0355_12	tvayā raṇe gacchatā sādhayeti<BR>
08,029.003c	saṃtāpayaty abhyadhikaṃ tu rāmāc; chāpo 'dya māṃ brāhmaṇasattamāc ca<BR>
08,029.004a	avātsaṃ vai brāhmaṇacchadmanāhaṃ; rāme purā divyam astraṃ cikīrṣuḥ<BR>
08,029.004c	tatrāpi me devarājena vighno; hitārthinā phalgunasyaiva śalya<BR>
08,029.005a	kṛto 'vabhedena mamorum etya; praviśya kīṭasya tanuṃ virūpām<BR>
08,029.005b*0356_01	mamorum etya prabibheda kīṭaḥ<BR>
08,029.005b*0356_02	supte gurau tatra śiro nidhāya<BR>
08,029.005b*0356_03	ūruprabhedāc ca mahān babhūva<BR>
08,029.005b*0356_04	śarīrato me ghanaśoṇitaughaḥ<BR>
08,029.005c	guror bhayāc cāpi na celivān ahaṃ; tac cāvabuddho dadṛśe sa vipraḥ<BR>
08,029.005d*0357_01	sa dhairyayuktaṃ prasamīkṣya māṃ vai<BR>
08,029.005d*0357_02	na tvaṃ vipraḥ ko 'si satyaṃ vadeti<BR>
08,029.005d*0357_03	tasmai tadātmānam ahaṃ yathāvad<BR>
08,029.005d*0357_04	ākhyātavān sūtavadetya śalya<BR>
08,029.006a	pṛṣṭaś cāhaṃ tam avocaṃ maharṣiṃ; sūto 'ham asmīti sa māṃ śaśāpa<BR>
08,029.006b*0358_01	sa māṃ niśamyātha mahātapasvī<BR>
08,029.006b*0358_02	saṃśaptavān roṣaparītacetāḥ<BR>
08,029.006c	sūtopadhāv āptam idaṃ tvayāstraṃ; na karmakāle pratibhāsyati tvām<BR>
08,029.007a	anyatra yasmāt tava mṛtyukālād; abrāhmaṇe brahma na hi dhruvaṃ syāt<BR>
08,029.007c	tad adya paryāptam atīva śastram; asmin saṃgrāme tumule tāta bhīme<BR>
08,029.007d*0359_01	yo 'yaṃ śalya bharateṣūpapannaḥ<BR>
08,029.007d*0359_02	prakarṣaṇaḥ sarvaharo 'tibhīmaḥ<BR>
08,029.007d*0359_03	so 'bhimanye kṣatriyāṇāṃ pravīrān<BR>
08,029.007d*0359_04	pratāpitā balavān vai vimardaḥ<BR>
08,029.007d*0360_01	śalyogradhanvānam ahaṃ variṣṭhaṃ<BR>
08,029.007d*0360_02	tarasvinaṃ bhīmam asahyavīryam<BR>
08,029.007d*0360_03	satyapratijñaṃ yudhi pāṇḍaveyaṃ<BR>
08,029.007d*0360_04	dhanaṃjayaṃ mṛtyumukhaṃ nayiṣye<BR>
08,029.007d*0361_01	astraṃ hi me tat pratipannam adya<BR>
08,029.007d*0361_02	yena kṣepsye samare śatrupūgān<BR>
08,029.007d*0361_03	pratāpinaṃ balavantaṃ kṛtāstraṃ<BR>
08,029.007d*0361_04	tam ugradhanvānam amitaujasaṃ ca<BR>
08,029.007d*0361_05	krūraṃ śūraṃ raudram amitrasāhaṃ<BR>
08,029.007d*0361_06	dhanaṃjayaṃ saṃyuge 'haṃ haniṣye<BR>
08,029.007d*0362_01	dhruvaṃ kurūṇām ayam antakālo<BR>
08,029.007d*0362_02	mahābhayaḥ śoṇitaughapravāhī<BR>
08,029.007d*0362_03	dhruvaḥ kṣayaḥ kṣatriyapuṃgavānāṃ<BR>
08,029.007d*0362_04	mahābhayo 'yaṃ samupasthito 'dya<BR>
08,029.007d*0362_05	astraṃ hi me na pratibhām upaiti<BR>
08,029.007d*0362_06	yena kṣayaṃ śatrugaṇān nayiṣye<BR>
08,029.007d*0362_07	tasmāt tam āsādaya madrarāja<BR>
08,029.007d*0362_08	divyaṃ dhanur yasya maheṣavaś ca<BR>
08,029.007d*0362_09	astrāṇi divyāni ca santi yasmiṃs<BR>
08,029.007d*0362_10	tasmin rathaṃ prāpaya śīghram adya<BR>
08,029.007d*0362_11	śroṣyantīmaṃ kathyamānaṃ vicitraṃ<BR>
08,029.007d*0362_12	yāvad bhūmau bhavitāro manuṣyāḥ<BR>
08,029.007d*0363_01	karṇaḥ kṛṣṇau jaghnivān ekavīraḥ<BR>
08,029.007d*0363_02	kṛṣṇau karṇaṃ jaghnivantāv athāpi<BR>
08,029.008a	apāṃ patir vegavān aprameyo; nimajjayiṣyan nivahān prajānām<BR>
08,029.008c	mahānagaṃ yaḥ kurute samudraṃ; velaiva taṃ vārayaty aprameyam<BR>
08,029.009a	pramuñcantaṃ bāṇasaṃghān amoghān; marmacchido vīrahaṇaḥ sapatrān<BR>
08,029.009c	kuntīputraṃ pratiyotsyāmi yuddhe; jyākarṣiṇām uttamam adya loke<BR>
08,029.010a	evaṃ balenātibalaṃ mahāstraṃ; samudrakalpaṃ sudurāpam ugram<BR>
08,029.010c	śaraughiṇaṃ pārthivān majjayantaṃ; veleva pārtham iṣubhiḥ saṃsahiṣye<BR>
08,029.011a	adyāhave yasya na tulyam anyaṃ; manye manuṣyaṃ dhanur ādadānam<BR>
08,029.011c	surāsurān vai yudhi yo jayeta; tenādya me paśya yuddhaṃ sughoram<BR>
08,029.012a	atimānī pāṇḍavo yuddhakāmo; amānuṣair eṣyati me mahāstraiḥ<BR>
08,029.012c	tasyāstram astrair abhihatya saṃkhye; śarottamaiḥ pātayiṣyāmi pārtham<BR>
08,029.013a	divākareṇāpi samaṃ tapantaṃ; samāptaraśmiṃ yaśasā jvalantam<BR>
08,029.013b*0364_01	sahasraraśmipratimaṃ jvalantaṃ<BR>
08,029.013b*0364_02	diśaś ca sarvāḥ pratapantam ugram<BR>
08,029.013c	tamonudaṃ megha ivātimātro; dhanaṃjayaṃ chādayiṣyāmi bāṇaiḥ<BR>
08,029.014a	vaiśvānaraṃ dhūmaśikhaṃ jvalantaṃ; tejasvinaṃ lokam imaṃ dahantam<BR>
08,029.014c	megho bhūtvā śaravarṣair yathāgniṃ; tathā pārthaṃ śamayiṣyāmi yuddhe<BR>
08,029.014d*0365_01	āśīviṣaṃ durdharam aprameyaṃ<BR>
08,029.014d*0365_02	sutīkṣṇadaṃṣṭraṃ jvalanaprabhāvam<BR>
08,029.014d*0365_03	krodhapradīptaṃ tv ahitaṃ mahāntaṃ<BR>
08,029.014d*0365_04	kuntīputraṃ śamayiṣyāmi bhallaiḥ<BR>
08,029.015a	pramāthinaṃ balavantaṃ prahāriṇaṃ; prabhañjanaṃ mātariśvānam ugram<BR>
08,029.015c	yuddhe sahiṣye himavān ivācalo; dhanaṃjayaṃ kruddham amṛṣyamāṇam<BR>
08,029.016a	viśāradaṃ rathamārgeṣv asaktaṃ; dhuryaṃ nityaṃ samareṣu pravīram<BR>
08,029.016c	loke varaṃ sarvadhanurdharāṇāṃ; dhanaṃjayaṃ saṃyuge saṃsahiṣye<BR>
08,029.017a	adyāhave yasya na tulyam anyaṃ; madhyemanuṣyaṃ dhanur ādadānam<BR>
08,029.017c	sarvām imāṃ yaḥ pṛthivīṃ saheta; tathā vidvān yotsyamāno 'smi tena<BR>
08,029.018a	yaḥ sarvabhūtāni sadevakāni; prasthe 'jayat khāṇḍave savyasācī<BR>
08,029.018c	ko jīvitaṃ rakṣamāṇo hi tena; yuyutsate mām ṛte mānuṣo 'nyaḥ<BR>
08,029.018d*0366_01	mānī kṛtāstraḥ kṛtahastayogo<BR>
08,029.018d*0366_02	divyāstravic chvetahayaḥ pramāthī<BR>
08,029.018d*0366_03	tasyāham adyātirathasya kāyāc<BR>
08,029.018d*0366_04	chiro hariṣyāmi śitaiḥ pṛṣatkaiḥ<BR>
08,029.018d*0366_05	yotsyāmy enaṃ śalya dhanaṃjayaṃ vai<BR>
08,029.018d*0366_06	mṛtyuṃ puraskṛtya raṇe jayaṃ vā<BR>
08,029.018d*0366_07	anyo hi na hy ekarathena martyo<BR>
08,029.018d*0366_08	yudhyeta yaḥ pāṇḍavam indrakalpam<BR>
08,029.019a	ahaṃ tasya pauruṣaṃ pāṇḍavasya; brūyāṃ hṛṣṭaḥ samitau kṣatriyāṇām<BR>
08,029.019c	kiṃ tvaṃ mūrkhaḥ prabhaṣan mūḍhacetā; mām avocaḥ pauruṣam arjunasya<BR>
08,029.020a	apriyo yaḥ paruṣo niṣṭhuro hi; kṣudraḥ kṣeptā kṣamiṇaś cākṣamāvān<BR>
08,029.020c	hanyām ahaṃ tādṛśānāṃ śatāni; kṣamāmi tvāṃ kṣamayā kālayogāt<BR>
08,029.021a	avocas tvaṃ pāṇḍavārthe 'priyāṇi; pradharṣayan māṃ mūḍhavat pāpakarman<BR>
08,029.021c	mayy ārjave jihmagatir hatas tvaṃ; mitradrohī saptapadaṃ hi mitram<BR>
08,029.022a	kālas tv ayaṃ mṛtyumayo 'tidāruṇo; duryodhano yuddham upāgamad yat<BR>
08,029.022c	tasyārthasiddhim abhikāṅkṣamāṇas; tam abhyeṣye yatra naikāntyam asti<BR>
08,029.022d*0367_01	tathāpy ahaṃ pāṇḍavavāsudevau<BR>
08,029.022d*0367_02	yotsye raṇe madvidhasyaiva karma<BR>
08,029.022d*0367_03	na prākṛtaḥ sajjate vai kadā cid<BR>
08,029.022d*0367_04	yaḥ pratyudīyāt kṛṣṇadhanaṃjayau tau<BR>
08,029.023a	mitraṃ mider nandateḥ prīyater vā; saṃtrāyater mānada modater vā<BR>
08,029.023b*0368_01	pramīyate bhajater yac ca mitraṃ<BR>
08,029.023b*0368_02	tac cāpi sarvaṃ mama duryodhane 'sti<BR>
08,029.023b*0369_01	mitraṃ mitrair nandyate prīyate vā<BR>
08,029.023b*0369_02	saṃtrāyate mānada modate vā<BR>
08,029.023c	bravīti tac cāmuta viprapūrvāt; tac cāpi sarvaṃ mama duryodhane 'sti<BR>
08,029.024a	śatruḥ śadeḥ śāsateḥ śāyater vā; śṛṇāter vā śvayater vāpi sarge<BR>
08,029.024c	upasargād bahudhā sūdateś ca; prāyeṇa sarvaṃ tvayi tac ca mahyam<BR>
08,029.024d*0370_01	śānte śatrau śāsate kauravendro<BR>
08,029.024d*0370_02	bhūmiṃ sarvāṃ sarvasaṃpatsamṛddhām<BR>
08,029.024d*0370_03	prāyeṇa tvaṃ vetsi śalya prabhāvaṃ<BR>
08,029.024d*0370_04	duryodhanārthaṃ yudhyato me narendra<BR>
08,029.024d*0370_05	yaśortham arthārtham athetarārthaṃ<BR>
08,029.024d*0370_06	tasmād ahaṃ pāṇḍavavāsudevau<BR>
08,029.025a	duryodhanārthaṃ tava cāpriyārthaṃ; yaśortham ātmārtham apīśvarārtham<BR>
08,029.025c	tasmād ahaṃ pāṇḍavavāsudevau; yotsye yatnāt karma tat paśya me 'dya<BR>
08,029.025d*0371_01	yāhi tattvaṃ saṃgataḥ pāṇḍavena<BR>
08,029.025d*0371_02	dhanaṃjayaṃ mṛtyulokaṃ nayiṣye<BR>
08,029.025d*0371_03	tayā cāhaṃ mṛtyulokaṃ gamiṣye<BR>
08,029.025d*0371_04	yasmād upāttaṃ bhārgavād astravṛndam<BR>
08,029.025d*0371_05	tasmād astraṃ śatrusaṃghe pramāmi [?]<BR>
08,029.025d*0372_01	śalyādyāhaṃ saṃgataḥ pāṇḍavena<BR>
08,029.025d*0372_02	mucyeyaṃ cej jīvamānaḥ kathaṃ cit<BR>
08,029.025d*0372_03	śaśvan mṛtyoḥ syām anādhṛṣyarūpo<BR>
08,029.025d*0372_04	vyaktaṃ tasmāt saṃyugād vipramuktaḥ<BR>
08,029.026a	astrāṇi paśyādya mamottamāni; brāhmāṇi divyāny atha mānuṣāṇi<BR>
08,029.026c	āsādayiṣyāmy aham ugravīryaṃ; dvipottamaṃ mattam ivābhimattaḥ<BR>
08,029.027a	astraṃ brāhmaṃ manasā tad dhy ajayyaṃ; kṣepsye pārthāyāpratimaṃ jayāya<BR>
08,029.027c	tenāpi me naiva mucyeta yuddhe; na cet pated viṣame me 'dya cakram<BR>
08,029.028a	vaivasvatād daṇḍahastād varuṇād vāpi pāśinaḥ<BR>
08,029.028c	sagadād vā dhanapateḥ savajrād vāpi vāsavāt<BR>
08,029.029a	nānyasmād api kasmāc cid bibhimo hy ātatāyinaḥ<BR>
08,029.029c	iti śalya vijānīhi yathā nāhaṃ bibhemy abhīḥ<BR>
08,029.030a	tasmād bhayaṃ na me pārthān nāpi caiva janārdanāt<BR>
08,029.030c	adya yuddhaṃ hi tābhyāṃ me saṃparāye bhaviṣyati<BR>
08,029.030d*0373_01	kadā cid vijayasyāham astrahetor aṭan nṛpa<BR>
08,029.030d*0373_02	ajñānād dhi kṣipan bāṇān ghorarūpān bhayānakān<BR>
08,029.031a	śvabhre te patatāṃ cakram iti me brāhmaṇo 'vadat<BR>
08,029.031c	yudhyamānasya saṃgrāme prāptasyaikāyane bhayam<BR>
08,029.032a	tasmād bibhemi balavad brāhmaṇavyāhṛtād aham<BR>
08,029.032c	ete hi somarājāna īśvarāḥ sukhaduḥkhayoḥ<BR>
08,029.032d*0374_01	adāṃ tasmai gosahasraṃ balīvardāṃś ca ṣaṭśatān<BR>
08,029.032d*0374_02	prasādaṃ na lebhe śalya brāhmaṇān madrakeśvara<BR>
08,029.032d*0375_01	kadā cid brāhmaṇasyātha homadhenor ahaṃ nṛpa<BR>
08,029.032d*0375_02	ajānann akṣipaṃ bāṇaṃ ghorarūpaṃ bhayānakam<BR>
08,029.033a	homadhenvā vatsam asya pramatta iṣuṇāhanam<BR>
08,029.033c	carantam ajane śalya brāhmaṇāt tapaso nidheḥ<BR>
08,029.033d*0376_01	yasmāt tvayā pramattena homadhenvā hataḥ sutaḥ<BR>
08,029.033d*0377_01	yasmād vatsa tvayā cātra homadhenvā hataḥ sutaḥ<BR>
08,029.033d*0377_02	tasmāt tvam api rādheya vākśalyaṃ mahad āpnuhi<BR>
08,029.033d*0377_03	śvabhre te patitā cakraṃ<BR>
08,029.033d*0378_01	**** **** yudhyamānasya śatruṇā<BR>
08,029.033d*0378_02	prāpta ekāyane kāle mṛtyusādhāraṇe tvayi<BR>
08,029.033d*0378_03	spardhase yena saṃgrāme yadarthaṃ ghaṭase 'niśam<BR>
08,029.033d*0378_04	tata eva dhruvaṃ mṛtyuṃ sūta prāpsyasi saṃyuge<BR>
08,029.033d*0379_01	ahaṃ prasādayāṃ cakre brāhmaṇaṃ saṃśitavratam<BR>
08,029.033d*0379_02	gavāṃ daśaśataṃ vittaṃ balīvardāṃś ca ṣaṭśatam<BR>
08,029.033d*0379_03	prayacchann ālabhaṃ kāmaṃ brāhmaṇāt tam ahaṃ tadā<BR>
08,029.033d*0379_04	dāsīśataṃ niṣkakaṇṭhaṃ śatam aśvatarīrathān<BR>
08,029.033d*0379_05	kanyānāṃ niṣkakaṇṭhīnāṃ sahasraṃ samalaṃkṛtam<BR>
08,029.033d*0380_01	śalyam uddhartum āyāntaṃ<BR>
08,029.034a	īṣādantān saptaśatān dāsīdāsaśatāni ca<BR>
08,029.034a*0381_01	**** **** kuñjarān ṣaṣṭihāyanān<BR>
08,029.034a*0381_02	aśvānāṃ ca sahasre dve<BR>
08,029.034c	dadato dvijamukhyāya prasādaṃ na cakāra me<BR>
08,029.035a	kṛṣṇānāṃ śvetavatsānāṃ sahasrāṇi caturdaśa<BR>
08,029.035c	āharan na labhe tasmāt prasādaṃ dvijasattamāt<BR>
08,029.036a	ṛddhaṃ gehaṃ sarvakāmair yac ca me vasu kiṃ cana<BR>
08,029.036c	tat sarvam asmai satkṛtya prayacchāmi na cecchati<BR>
08,029.036d*0382_01	yat kiṃ cin māmakaṃ vittaṃ tvadadhīnaṃ karomi tat<BR>
08,029.036d*0382_02	iti māṃ yācamānaṃ vai brāhmaṇaḥ pratyavārayat<BR>
08,029.036d*0382_03	krodhadīptekṣaṇaḥ śalya nirdahānn iva cakṣuṣā<BR>
08,029.037a	tato 'bravīn māṃ yācantam aparāddhaṃ prayatnataḥ<BR>
08,029.037c	vyāhṛtaṃ yan mayā sūta tat tathā na tad anyathā<BR>
08,029.038a	anṛtoktaṃ prajā hanyāt tataḥ pāpam avāpnuyāt<BR>
08,029.038c	tasmād dharmābhirakṣārthaṃ nānṛtaṃ vaktum utsahe<BR>
08,029.039a	mā tvaṃ brahmagatiṃ hiṃsyāḥ prāyaścittaṃ kṛtaṃ tvayā<BR>
08,029.039b*0383_01	naitad avyāhṛtaṃ kuryāt sarvaloko 'pi sūtaja<BR>
08,029.039b*0383_02	yan mayoktaṃ saroṣeṇa gaccha sūtaja mā ciram<BR>
08,029.039b*0383_03	iti mām asakṛt kruddhaḥ sa uvāca dvijottamaḥ<BR>
08,029.039b*0383_04	ete hi somarājāna īśvarāḥ sukhaduḥkhayoḥ<BR>
08,029.039b*0383_05	nāhaṃ bibhemi bībhatsor na śalya madhusūdanāt<BR>
08,029.039b*0383_06	tasmād bibhemy ahaṃ śāpāt tena satyena te śape<BR>
08,029.039b*0383_07	saha yuddhaṃ sametābhyām adyedaṃ samupasthitam<BR>
08,029.039b*0383_08	yuddhe 'smiñ jīvitaṃ me 'dya śalya saṃśayam āgatam<BR>
08,029.039b*0383_09	śakro 'py amararāṭ tābhyām upagamyāhavaṃ saha<BR>
08,029.039b*0383_10	saṃśayaṃ paramaṃ gacchet kathaṃ vā manyate bhavān<BR>
08,029.039c	madvākyaṃ nānṛtaṃ loke kaś cit kuryāt samāpnuhi<BR>
08,029.040a	ity etat te mayā proktaṃ kṣiptenāpi suhṛttayā<BR>
08,029.040c	jānāmi tvādhikṣipantaṃ joṣam āssvottaraṃ śṛṇu<BR>
08,030.001	saṃjaya uvāca<BR>
08,030.001a	tataḥ punar mahārāja madrarājam ariṃdamam<BR>
08,030.001c	abhyabhāṣata rādheyaḥ saṃnivāryottaraṃ vacaḥ<BR>
08,030.002a	yat tvaṃ nidarśanārthaṃ māṃ śalya jalpitavān asi<BR>
08,030.002c	nāhaṃ śakyas tvayā vācā vibhīṣayitum āhave<BR>
08,030.003a	yadi māṃ devatāḥ sarvā yodhayeyuḥ savāsavāḥ<BR>
08,030.003b*0384_01	nānyasmād api kasmāc cid amitād ātatāyinaḥ<BR>
08,030.003c	tathāpi me bhayaṃ na syāt kim u pārthāt sakeśavāt<BR>
08,030.004a	nāhaṃ bhīṣayituṃ śakyo vāṅmātreṇa kathaṃ cana<BR>
08,030.004c	anyaṃ jānīhi yaḥ śakyas tvayā bhīṣayituṃ raṇe<BR>
08,030.004d*0385_01	dandahyamānās tīkṣṇena nīcāḥ parayaśogninā<BR>
08,030.004d*0385_02	aśaktās tat padaṃ gantuṃ tato nindāṃ pracakrire<BR>
08,030.005a	nīcasya balam etāvat pāruṣyaṃ yat tvam āttha mām<BR>
08,030.005c	aśakto 'smadguṇān prāptuṃ valgase bahu durmate<BR>
08,030.006a	na hi karṇaḥ samudbhūto bhayārtham iha māriṣa<BR>
08,030.006c	vikramārtham ahaṃ jāto yaśorthaṃ ca tathaiva ca<BR>
08,030.006d*0386_01	sakhibhāvena sauhārdān mitrabhāvena caiva hi<BR>
08,030.006d*0386_02	kāraṇais tribhir etais tvaṃ śalya jīvasi sāṃpratam<BR>
08,030.006d*0386_03	rājñaś ca dhārtarāṣṭrasya kāryaṃ sumahad udyatam<BR>
08,030.006d*0386_04	mayi tac cāhitaṃ śalya tena jīvasi me kṣaṇam<BR>
08,030.006d*0386_05	kṛtaś ca samayaḥ pūrvaṃ kṣantavyaṃ vipriyaṃ tava<BR>
08,030.006d*0386_06	samayaḥ paripālyo me tena jīvasi madraka<BR>
08,030.006d*0386_07	ṛte śalyasahasreṇa vijayeyam ahaṃ parān<BR>
08,030.006d*0386_08	mitradrohas tu pāpīyān iti jīvasi sāṃpratam<BR>
08,030.006d*0386_08	śalya uvāca<BR>
08,030.006d*0386_09	nanu pralāpāḥ karṇaite yān bravīṣi parān prati<BR>
08,030.006d*0386_10	saṃjaya uvāca<BR>
08,030.006d*0386_10	ṛte karṇasahasreṇa śakyā jetuṃ pare yudhi<BR>
08,030.006d*0386_11	tathā bruvantaṃ paruṣaṃ karṇo madrādhipaṃ tadā<BR>
08,030.006d*0386_12	paruṣaṃ dviguṇaṃ bhūyaḥ provācāpriyadarśanam<BR>
08,030.007a	idaṃ tu me tvam ekāgraḥ śṛṇu madrajanādhipa<BR>
08,030.007c	saṃnidhau dhṛtarāṣṭrasya procyamānaṃ mayā śrutam<BR>
08,030.008a	deśāṃś ca vividhāṃś citrān pūrvavṛttāṃś ca pārthivān<BR>
08,030.008c	brāhmaṇāḥ kathayantaḥ sma dhṛtarāṣṭram upāsate<BR>
08,030.009a	tatra vṛddhaḥ purāvṛttāḥ kathāḥ kāś cid dvijottamaḥ<BR>
08,030.009c	bāhlīkadeśaṃ madrāṃś ca kutsayan vākyam abravīt<BR>
08,030.010a	bahiṣkṛtā himavatā gaṅgayā ca tiraskṛtāḥ<BR>
08,030.010c	sarasvatyā yamunayā kurukṣetreṇa cāpi ye<BR>
08,030.011a	pañcānāṃ sindhuṣaṣṭhānāṃ nadīnāṃ ye 'ntar āśritāḥ<BR>
08,030.011c	tān dharmabāhyān aśucīn bāhlīkān parivarjayet<BR>
08,030.012a	govardhano nāma vaṭaḥ subhāṇḍaṃ nāma catvaram<BR>
08,030.012c	etad rājakuladvāram ākumāraḥ smarāmy aham<BR>
08,030.013a	kāryeṇātyarthagāḍhena bāhlīkeṣūṣitaṃ mayā<BR>
08,030.013c	tata eṣāṃ samācāraḥ saṃvāsād vidito mama<BR>
08,030.014a	śākalaṃ nāma nagaram āpagā nāma nimnagā<BR>
08,030.014c	jartikā nāma bāhlīkās teṣāṃ vṛttaṃ suninditam<BR>
08,030.015a	dhānāgauḍāsave pītvā gomāṃsaṃ laśunaiḥ saha<BR>
08,030.015c	apūpamāṃsavāṭyānām āśinaḥ śīlavarjitāḥ<BR>
08,030.016a	hasanti gānti nṛtyanti strībhir mattā vivāsasaḥ<BR>
08,030.016c	nagarāgāravapreṣu bahir mālyānulepanāḥ<BR>
08,030.017a	mattāvagītair vividhaiḥ kharoṣṭraninadopamaiḥ<BR>
08,030.017b*0387_01	anāvṛtā maithune tāḥ kāmacārāś ca sarvaśaḥ<BR>
08,030.017c	āhur anyonyam uktāni prabruvāṇā madotkaṭāḥ<BR>
08,030.018a	hā hate hā hatety eva svāmibhartṛhateti ca<BR>
08,030.018c	ākrośantyaḥ pranṛtyanti mandāḥ parvasv asaṃyatāḥ<BR>
08,030.019a	teṣāṃ kilāvaliptānāṃ nivasan kurujāṅgale<BR>
08,030.019c	kaś cid bāhlīkamukhyānāṃ nātihṛṣṭamanā jagau<BR>
08,030.020a	sā nūnaṃ bṛhatī gaurī sūkṣmakambalavāsinī<BR>
08,030.020c	mām anusmaratī śete bāhlīkaṃ kuruvāsinam<BR>
08,030.021a	śatadrukanadīṃ tīrtvā tāṃ ca ramyām irāvatīm<BR>
08,030.021c	gatvā svadeśaṃ drakṣyāmi sthūlaśaṅkhāḥ śubhāḥ striyaḥ<BR>
08,030.022a	manaḥśilojjvalāpāṅgā gauryas trikakudāñjanāḥ<BR>
08,030.022c	kevalājinasaṃvītāḥ kūrdantyaḥ priyadarśanāḥ<BR>
08,030.023a	mṛdaṅgānakaśaṅkhānāṃ mardalānāṃ ca nisvanaiḥ<BR>
08,030.023c	kharoṣṭrāśvataraiś caiva mattā yāsyāmahe sukham<BR>
08,030.024a	śamīpīlukarīrāṇāṃ vaneṣu sukhavartmasu<BR>
08,030.024c	apūpān saktupiṇḍīś ca khādanto mathitānvitāḥ<BR>
08,030.025a	pathiṣu prabalā bhūtvā kadāsamṛdite 'dhvani<BR>
08,030.025c	khalopahāraṃ kurvāṇās tāḍayiṣyāma bhūyasaḥ<BR>
08,030.026a	evaṃ hīneṣu vrātyeṣu bāhlīkeṣu durātmasu<BR>
08,030.026c	kaś cetayāno nivasen muhūrtam api mānavaḥ<BR>
08,030.027a	īdṛśā brāhmaṇenoktā bāhlīkā moghacāriṇaḥ<BR>
08,030.027c	yeṣāṃ ṣaḍbhāgahartā tvam ubhayoḥ śubhapāpayoḥ<BR>
08,030.028a	ity uktvā brāhmaṇaḥ sādhur uttaraṃ punar uktavān<BR>
08,030.028c	bāhlīkeṣv avinīteṣu procyamānaṃ nibodhata<BR>
08,030.029a	tatra sma rākṣasī gāti sadā kṛṣṇacaturdaśīm<BR>
08,030.029c	nagare śākale sphīte āhatya niśi dundubhim<BR>
08,030.030a	kadā vā ghoṣikā gāthāḥ punar gāsyanti śākale<BR>
08,030.030c	gavyasya tṛptā māṃsasya pītvā gauḍaṃ mahāsavam<BR>
08,030.031a	gaurībhiḥ saha nārībhir bṛhatībhiḥ svalaṃkṛtāḥ<BR>
08,030.031c	palāṇḍugaṇḍūṣayutān khādante caiḍakān bahūn<BR>
08,030.032a	vārāhaṃ kaukkuṭaṃ māṃsaṃ gavyaṃ gārdabham auṣṭrakam<BR>
08,030.032c	aiḍaṃ ca ye na khādanti teṣāṃ janma nirarthakam<BR>
08,030.033a	iti gāyanti ye mattāḥ śīdhunā śākalāvataḥ<BR>
08,030.033c	sabālavṛddhāḥ kūrdantas teṣu vṛttaṃ kathaṃ bhavet<BR>
08,030.033d*0388_01	yatra lokeśvaraḥ kṛṣṇo devadevo janārdanaḥ<BR>
08,030.033d*0388_02	vismṛtaḥ puruṣair ugrais teṣāṃ dharmaḥ kathaṃ bhavet<BR>
08,030.034a	iti śalya vijānīhi hanta bhūyo bravīmi te<BR>
08,030.034c	yad anyo 'py uktavān asmān brāhmaṇaḥ kurusaṃsadi<BR>
08,030.035a	pañca nadyo vahanty etā yatra pīluvanāny api<BR>
08,030.035c	śatadruś ca vipāśā ca tṛtīyerāvatī tathā<BR>
08,030.035e	candrabhāgā vitastā ca sindhuṣaṣṭhā bahir gatāḥ<BR>
08,030.036a	āraṭṭā nāma te deśā naṣṭadharmān na tān vrajet<BR>
08,030.036c	vrātyānāṃ dāsamīyānāṃ videhānām ayajvanām<BR>
08,030.037a	na devāḥ pratigṛhṇanti pitaro brāhmaṇās tathā<BR>
08,030.037b*0389_01	śrāddhatarpaṇakarmeṣu te viprā yatra saṃsthitāḥ<BR>
08,030.037b*0389_02	tat sarvaṃ viphalībhūtam iti satyavatī śrutiḥ<BR>
08,030.037c	teṣāṃ pranaṣṭadharmāṇāṃ bāhlīkānām iti śrutiḥ<BR>
08,030.038a	brāhmaṇena tathā proktaṃ viduṣā sādhusaṃsadi<BR>
08,030.038c	kāṣṭhakuṇḍeṣu bāhlīkā mṛṇmayeṣu ca bhuñjate<BR>
08,030.038e	saktuvāṭyāvalipteṣu śvādilīḍheṣu nirghṛṇāḥ<BR>
08,030.039a	āvikaṃ cauṣṭrikaṃ caiva kṣīraṃ gārdabham eva ca<BR>
08,030.039c	tadvikārāṃś ca bāhlīkāḥ khādanti ca pibanti ca<BR>
08,030.040a	putrasaṃkariṇo jālmāḥ sarvānnakṣīrabhojanāḥ<BR>
08,030.040c	āraṭṭā nāma bāhlīkā varjanīyā vipaścitā<BR>
08,030.041a	uta śalya vijānīhi hanta bhūyo bravīmi te<BR>
08,030.041c	yad anyo 'py uktavān sabhyo brāhmaṇaḥ kurusaṃsadi<BR>
08,030.042a	yugaṃdhare payaḥ pītvā proṣya cāpy acyutasthale<BR>
08,030.042c	tadvad bhūtilaye snātvā kathaṃ svargaṃ gamiṣyati<BR>
08,030.043a	pañca nadyo vahanty etā yatra niḥsṛtya parvatāt<BR>
08,030.043c	āraṭṭā nāma bāhlīkā na teṣv āryo dvyahaṃ vaset<BR>
08,030.044a	bahiś ca nāma hlīkaś ca vipāśāyāṃ piśācakau<BR>
08,030.044c	tayor apatyaṃ bāhlīkā naiṣā sṛṣṭiḥ prajāpateḥ<BR>
08,030.044d*0390_01	te kathaṃ vividhān dharmāñ jñāsyante hīnayonayaḥ<BR>
08,030.045a	kāraskarān mahiṣakān kaliṅgān kīkaṭāṭavīn<BR>
08,030.045c	karkoṭakān vīrakāṃś ca durdharmāṃś ca vivarjayet<BR>
08,030.046a	iti tīrthānusartāraṃ rākṣasī kā cid abravīt<BR>
08,030.046c	ekarātrā śamīgehe maholūkhalamekhalā<BR>
08,030.047a	āraṭṭā nāma te deśā bāhlīkā nāma te janāḥ<BR>
08,030.047b*0391_01	brāhmaṇāpasadā yatra tulyakālāḥ prajāpateḥ<BR>
08,030.047b*0391_02	vedā na teṣāṃ vedyaṃ ca yajñā yajanam eva ca<BR>
08,030.047b*0391_03	vrātyānāṃ dāśamīyānām annaṃ devā na bhuñjate<BR>
08,030.047b*0391_04	prasthalā madragāndhārā āraṭṭā nāmataḥ khaśāḥ<BR>
08,030.047c	vasātisindhusauvīrā iti prāyo vikutsitāḥ<BR>
08,030.048a	uta śalya vijānīhi hanta bhūyo bravīmi te<BR>
08,030.048c	ucyamānaṃ mayā samyak tad ekāgramanāḥ śṛṇu<BR>
08,030.049a	brāhmaṇaḥ śilpino geham abhyagacchat purātithiḥ<BR>
08,030.049c	ācāraṃ tatra saṃprekṣya prītaḥ śilpinam abravīt<BR>
08,030.050a	mayā himavataḥ śṛṅgam ekenādhyuṣitaṃ ciram<BR>
08,030.050c	dṛṣṭāś ca bahavo deśā nānādharmasamākulāḥ<BR>
08,030.051a	na ca kena ca dharmeṇa virudhyante prajā imāḥ<BR>
08,030.051c	sarve hi te 'bruvan dharmaṃ yathoktaṃ vedapāragaiḥ<BR>
08,030.052a	aṭatā tu sadā deśān nānādharmasamākulān<BR>
08,030.052c	āgacchatā mahārāja bāhlīkeṣu niśāmitam<BR>
08,030.053a	tatraiva brāhmaṇo bhūtvā tato bhavati kṣatriyaḥ<BR>
08,030.053c	vaiśyaḥ śūdraś ca bāhlīkas tato bhavati nāpitaḥ<BR>
08,030.054a	nāpitaś ca tato bhūtvā punar bhavati brāhmaṇaḥ<BR>
08,030.054c	dvijo bhūtvā ca tatraiva punar dāso 'pi jāyate<BR>
08,030.055a	bhavaty ekaḥ kule vipraḥ śiṣṭānye kāmacāriṇaḥ<BR>
08,030.055c	gāndhārā madrakāś caiva bāhlīkāḥ ke 'py acetasaḥ<BR>
08,030.056a	etan mayā śrutaṃ tatra dharmasaṃkarakārakam<BR>
08,030.056c	kṛtsnām aṭitvā pṛthivīṃ bāhlīkeṣu viparyayaḥ<BR>
08,030.057a	uta śalya vijānīhi hanta bhūyo bravīmi te<BR>
08,030.057c	yad apy anyo 'bravīd vākyaṃ bāhlīkānāṃ vikutsitam<BR>
08,030.058a	satī purā hṛtā kā cid āraṭṭā kila dasyubhiḥ<BR>
08,030.058c	adharmataś copayātā sā tān abhyaśapat tataḥ<BR>
08,030.059a	bālāṃ bandhumatīṃ yan mām adharmeṇopagacchatha<BR>
08,030.059c	tasmān nāryo bhaviṣyanti bandhakyo vai kuleṣu vaḥ<BR>
08,030.059e	na caivāsmāt pramokṣyadhvaṃ ghorāt pāpān narādhamāḥ<BR>
08,030.059f*0392_01	tasmāt teṣāṃ bhāgaharā bhāgineyā na sūnavaḥ<BR>
08,030.060a	kuravaḥ sahapāñcālāḥ śālvā matsyāḥ sanaimiṣāḥ<BR>
08,030.060c	kosalāḥ kāśayo 'ṅgāś ca kaliṅgā magadhās tathā<BR>
08,030.061a	cedayaś ca mahābhāgā dharmaṃ jānanti śāśvatam<BR>
08,030.061c	nānādeśeṣu santaś ca prāyo bāhyā layād ṛte<BR>
08,030.062a	ā matsyebhyaḥ kurupāñcāladeśyā; ā naimiṣāc cedayo ye viśiṣṭāḥ<BR>
08,030.062c	dharmaṃ purāṇam upajīvanti santo; madrān ṛte pañcanadāṃś ca jihmān<BR>
08,030.063a	evaṃ vidvan dharmakathāṃś ca rājaṃs; tūṣṇīṃbhūto jaḍavac chalya bhūyāḥ<BR>
08,030.063c	tvaṃ tasya goptā ca janasya rājā; ṣaḍbhāgahartā śubhaduṣkṛtasya<BR>
08,030.064a	atha vā duṣkṛtasya tvaṃ hartā teṣām arakṣitā<BR>
08,030.064c	rakṣitā puṇyabhāg rājā prajānāṃ tvaṃ tv apuṇyabhāk<BR>
08,030.065a	pūjyamāne purā dharme sarvadeśeṣu śāśvate<BR>
08,030.065c	dharmaṃ pāñcanadaṃ dṛṣṭvā dhig ity āha pitāmahaḥ<BR>
08,030.066a	vrātyānāṃ dāśamīyānāṃ kṛte 'py aśubhakarmaṇām<BR>
08,030.066b*0393_01	brahmaṇā nindite dharme sa tvaṃ loke kim abravīḥ<BR>
08,030.066c	iti pāñcanadaṃ dharmam avamene pitāmahaḥ<BR>
08,030.066e	svadharmastheṣu varṇeṣu so 'py etaṃ nābhipūjayet<BR>
08,030.067a	uta śalya vijānīhi hanta bhūyo bravīmi te<BR>
08,030.067c	kalmāṣapādaḥ sarasi nimajjan rākṣaso 'bravīt<BR>
08,030.068a	kṣatriyasya malaṃ bhaikṣaṃ brāhmaṇasyānṛtaṃ malam<BR>
08,030.068c	malaṃ pṛthivyā bāhlīkāḥ strīṇāṃ madrastriyo malam<BR>
08,030.069a	nimajjamānam uddhṛtya kaś cid rājā niśācaram<BR>
08,030.069c	apṛcchat tena cākhyātaṃ proktavān yan nibodha tat<BR>
08,030.070a	mānuṣāṇāṃ malaṃ mlecchā mlecchānāṃ mauṣṭikā malam<BR>
08,030.070c	mauṣṭikānāṃ malaṃ śaṇḍāḥ śaṇḍānāṃ rājayājakāḥ<BR>
08,030.071a	rājayājakayājyānāṃ madrakāṇāṃ ca yan malam<BR>
08,030.071c	tad bhaved vai tava malaṃ yady asmān na vimuñcasi<BR>
08,030.072a	iti rakṣopasṛṣṭeṣu viṣavīryahateṣu ca<BR>
08,030.072c	rākṣasaṃ bheṣajaṃ proktaṃ saṃsiddhaṃ vacanottaram<BR>
08,030.073a	brāhmaṃ pāñcālāḥ kauraveyāḥ svadharmaḥ; satyaṃ matsyāḥ śūrasenāś ca yajñaḥ<BR>
08,030.073c	prācyā dāsā vṛṣalā dākṣiṇātyāḥ; stenā bāhlīkāḥ saṃkarā vai surāṣṭrāḥ<BR>
08,030.074a	kṛtaghnatā paravittāpahāraḥ; surāpānaṃ gurudārāvamarśaḥ<BR>
08,030.074b*0394_01	vākpāruṣyaṃ govadho rātricaryā<BR>
08,030.074b*0394_02	bahirgehaṃ paravastropabhogaḥ<BR>
08,030.074c	yeṣāṃ dharmas tān prati nāsty adharma; āraṭṭakān pāñcanadān dhig astu<BR>
08,030.075a	ā pāñcālebhyaḥ kuravo naimiṣāś ca; matsyāś caivāpy atha jānanti dharmam<BR>
08,030.075c	kaliṅgakāś cāṅgakā māgadhāś ca; śiṣṭān dharmān upajīvanti vṛddhāḥ<BR>
08,030.076a	prācīṃ diśaṃ śritā devā jātavedaḥpurogamāḥ<BR>
08,030.076c	dakṣiṇāṃ pitaro guptāṃ yamena śubhakarmaṇā<BR>
08,030.077a	pratīcīṃ varuṇaḥ pāti pālayann asurān balī<BR>
08,030.077c	udīcīṃ bhagavān somo brahmaṇyo brāhmaṇaiḥ saha<BR>
08,030.078a	rakṣaḥpiśācān himavān guhyakān gandhamādanaḥ<BR>
08,030.078b*0395_01	tathā rakṣaḥ piśācāś ca himavantaṃ nagottamam<BR>
08,030.078b*0395_02	guhyakāś ca mahārāja parvataṃ gandhamādanam<BR>
08,030.078c	dhruvaḥ sarvāṇi bhūtāni viṣṇur lokāñ janārdanaḥ<BR>
08,030.078d*0396_01	naiva pāñcanadān pāpān samadān pāti kaś cana<BR>
08,030.079a	iṅgitajñāś ca magadhāḥ prekṣitajñāś ca kosalāḥ<BR>
08,030.079c	ardhoktāḥ kurupāñcālāḥ śālvāḥ kṛtsnānuśāsanāḥ<BR>
08,030.079e	pārvatīyāś ca viṣamā yathaiva girayas tathā<BR>
08,030.080a	sarvajñā yavanā rājañ śūrāś caiva viśeṣataḥ<BR>
08,030.080c	mlecchāḥ svasaṃjñāniyatā nānukta itaro janaḥ<BR>
08,030.081a	pratirabdhās tu bāhlīkā na ca ke cana madrakāḥ<BR>
08,030.081c	sa tvam etādṛśaḥ śalya nottaraṃ vaktum arhasi<BR>
08,030.081d*0397_01	pṛthivyāṃ sarvadeśānāṃ madrako malam ucyate<BR>
08,030.081d*0398_01	tathā strīṇāṃ ca sarvāsāṃ madrikā mala ucyate<BR>
08,030.081d*0399_01	sīdhoḥ pānaṃ gurutalpāvamardo<BR>
08,030.081d*0399_02	bhrūṇahatyā paravittāpahāraḥ<BR>
08,030.082a	etaj jñātvā joṣam āssva pratīpaṃ mā sma vai kṛthāḥ<BR>
08,030.082c	sa tvāṃ pūrvam ahaṃ hatvā haniṣye keśavārjunau<BR>
08,030.082d*0400_01	evaṃ jñātvā joṣam āssva pratīpaṃ<BR>
08,030.082d*0400_02	mā sma krudhyaḥ pāpabhṛtāṃ variṣṭhaḥ<BR>
08,030.082d*0400_03	pūrvaṃ hatvā tvāṃ saputraṃ balaiś ca<BR>
08,030.082d*0400_04	paścād dhaṃsye vāsudevārjunau ca<BR>
08,030.083	śalya uvāca<BR>
08,030.083a	āturāṇāṃ parityāgaḥ svadārasutavikrayaḥ<BR>
08,030.083c	aṅgeṣu vartate karṇa yeṣām adhipatir bhavān<BR>
08,030.084a	rathātirathasaṃkhyāyāṃ yat tvā bhīṣmas tadābravīt<BR>
08,030.084c	tān viditvātmano doṣān nirmanyur bhava mā krudhaḥ<BR>
08,030.085a	sarvatra brāhmaṇāḥ santi santi sarvatra kṣatriyāḥ<BR>
08,030.085c	vaiśyāḥ śūdrās tathā karṇa striyaḥ sādhvyaś ca suvratāḥ<BR>
08,030.086a	ramante copahāsena puruṣāḥ puruṣaiḥ saha<BR>
08,030.086c	anyonyam avatakṣanto deśe deśe samaithunāḥ<BR>
08,030.087a	paravācyeṣu nipuṇaḥ sarvo bhavati sarvadā<BR>
08,030.087c	ātmavācyaṃ na jānīte jānann api vimuhyati<BR>
08,030.087d*0401_01	sarvatra santi rājānaḥ svaṃ svaṃ dharmam anuvratāḥ<BR>
08,030.087d*0401_02	durmanuṣyān nigṛhṇanti santi sarvatra dhārmikāḥ<BR>
08,030.087d*0401_03	na karṇa deśasāmānyāt sarvaḥ pāpaṃ niṣevate<BR>
08,030.087d*0401_04	saṃjaya uvāca<BR>
08,030.087d*0401_04	yādṛśāḥ svasvabhāvena devā api na tādṛśāḥ<BR>
08,030.087d*0401_05	tato duryodhano rājā karṇaśalyāv avārayat<BR>
08,030.087d*0401_06	sakhibhāvena rādheyaṃ śalyaṃ svāñjalyakena ca<BR>
08,030.087d*0401_07	tato nivāritaḥ karṇo dhārtarāṣṭreṇa māriṣa<BR>
08,030.088	saṃjaya uvāca<BR>
08,030.088a	karṇo 'pi nottaraṃ prāha śalyo 'py abhimukhaḥ parān<BR>
08,030.088c	punaḥ prahasya rādheyaḥ punar yāhīty acodayat<BR>
08,030.088d*0402_01	idaṃ tava mayākhyātaṃ kṣiptena na tv asauhṛdāt<BR>
08,030.088d*0403_01	tataḥ prayāntaṃ rādheyaṃ madrarājaḥ smayann iva<BR>
08,030.088d*0403_02	avasphūrjya idaṃ vākyam abravīt kurusaṃnidhau<BR>
08,030.088d*0403_03	camūṃ tavemāṃ vipulāṃ samṛddhām<BR>
08,030.088d*0403_04	asaṃkhyeyām aśvanarākulāṃ ca<BR>
08,030.088d*0403_05	tathā praveṣṭā samare dhanaṃjayaḥ<BR>
08,030.088d*0403_06	kakṣaṃ dahan dīpta ivāśrayāśīḥ<BR>
08,030.088d*0403_07	rathe sthitau vīra raṇe vareṇyau<BR>
08,030.088d*0403_08	siṃhaskandhau lohitapadmanetrau<BR>
08,030.088d*0403_09	draṣṭā bhavān adya vinā prayatnāt<BR>
08,030.088d*0403_10	tathā hi me śakunā vedayanti<BR>
08,031.001	saṃjaya uvāca<BR>
08,031.001a	tataḥ parānīkabhidaṃ vyūham apratimaṃ paraiḥ<BR>
08,031.001c	samīkṣya karṇaḥ pārthānāṃ dhṛṣṭadyumnābhirakṣitam<BR>
08,031.002a	prayayau rathaghoṣeṇa siṃhanādaraveṇa ca<BR>
08,031.002c	vāditrāṇāṃ ca ninadaiḥ kampayann iva medinīm<BR>
08,031.003a	vepamāna iva krodhād yuddhaśauṇḍaḥ paraṃtapaḥ<BR>
08,031.003c	pativyūhya mahātejā yathāvad bharatarṣabha<BR>
08,031.004a	vyadhamat pāṇḍavīṃ senām āsurīṃ maghavān iva<BR>
08,031.004c	yudhiṣṭhiraṃ cābhibhavann asapavyaṃ cakāra ha<BR>
08,031.004d@006_0001	karṇasya rathaghoṣeṇa maurvīniṣpeṣaṇena ca<BR>
08,031.004d@006_0002	saṃgraheṇa ca raśmīnāṃ samakampanta sṛñjayāḥ<BR>
08,031.004d@006_0003	tāni sarvāṇi sainyāni karṇaṃ dṛṣṭvā viśāṃ pate<BR>
08,031.004d@006_0004	babhūvuḥ saṃprahṛṣṭāni tāvakāni yuyutsayā<BR>
08,031.004d@006_0005	aśrūyanta tato vācas tāvakānāṃ viśāṃ pate<BR>
08,031.004d@006_0006	karṇārjunamahāyuddham etad adya bhaviṣyati<BR>
08,031.004d@006_0007	adya duryodhano rājā hatāmitro bhaviṣyati<BR>
08,031.004d@006_0008	adya karṇaṃ raṇe dṛṣṭvā phalguno vidraviṣyati<BR>
08,031.004d@006_0009	adya tāvad rathaṃ yuddhe karṇasyaivānugāminaḥ<BR>
08,031.004d@006_0010	karṇabāṇamayaṃ yuddhaṃ bhīmaṃ drakṣyāma saṃyuge<BR>
08,031.004d@006_0011	cirakālodyatam idam adyedānīṃ bhaviṣyati<BR>
08,031.004d@006_0012	adya drakṣyāma saṃgrāmaṃ ghoraṃ devāsuropamam<BR>
08,031.004d@006_0013	adyedānīṃ mahad yuddhaṃ bhaviṣyati bhayānakam<BR>
08,031.004d@006_0014	adyedānīṃ jayo nityam ekasyaikasya vā raṇe<BR>
08,031.004d@006_0015	arjunaṃ kila rādheyo vadhiṣyati mahāraṇe<BR>
08,031.004d@006_0016	atha vā kaṃ naraṃ loke na spṛśanti manorathāḥ<BR>
08,031.004d@006_0017	ity uktvā vividhā vācaḥ kuravaḥ kurunandana<BR>
08,031.004d@006_0018	ājaghnuḥ paṭahāṃś caiva tūryāṃś caiva sahasraśaḥ<BR>
08,031.004d@006_0019	bherīśaṅkhāṃś ca vividhān siṃhanādāṃś ca puṣkalān<BR>
08,031.004d@006_0020	murajānāṃ mahāśabdān ānakānāṃ śubhān ravān<BR>
08,031.004d@006_0021	nṛtyamānāś ca bahavas tarjamānāś ca māriṣa<BR>
08,031.004d@006_0022	anyonyam abhyayur yuddhe yuddharaṅgagatā narāḥ<BR>
08,031.005	dhṛtarāṣṭra uvāca<BR>
08,031.005a	kathaṃ saṃjaya rādheyaḥ pratyavyūhata pāṇḍavān<BR>
08,031.005c	dhṛṣṭadyumnamukhān vīrān bhīmasenābhirakṣitān<BR>
08,031.005d*0404_01	sarvān eva maheṣvāsān ajayyān amarair api<BR>
08,031.006a	ke ca prapakṣau pakṣau vā mama sainyasya saṃjaya<BR>
08,031.006c	pravibhajya yathānyāyaṃ kathaṃ vā samavasthitāḥ<BR>
08,031.007a	kathaṃ pāṇḍusutāś cāpi pratyavyūhanta māmakān<BR>
08,031.007c	kathaṃ caitan mahāyuddhaṃ prāvartata sudāruṇam<BR>
08,031.008a	kva ca bībhatsur abhavad yat karṇo 'yād yudhiṣṭhiram<BR>
08,031.008c	ko hy arjunasya sāṃnidhye śakto 'bhyetuṃ yudhiṣṭhiram<BR>
08,031.009a	sarvabhūtāni yo hy ekaḥ khāṇḍave jitavān purā<BR>
08,031.009c	kas tam anyatra rādheyāt pratiyudhyej jijīviṣuḥ<BR>
08,031.010	saṃjaya uvāca<BR>
08,031.010a	śṛṇu vyūhasya racanām arjunaś ca yathā gataḥ<BR>
08,031.010c	paridāya nṛpaṃ tebhyaḥ saṃgrāmaś cābhavad yathā<BR>
08,031.011a	kṛpaḥ śāradvato rājan māgadhaś ca tarasvinaḥ<BR>
08,031.011c	sātvataḥ kṛtavarmā ca dakṣiṇaṃ pakṣam āśritāḥ<BR>
08,031.012a	teṣāṃ prapakṣe śakunir ulūkaś ca mahārathaḥ<BR>
08,031.012c	sādibhir vimalaprāsais tavānīkam arakṣatām<BR>
08,031.013a	gāndhāribhir asaṃbhrāntaiḥ pārvatīyaiś ca durjayaiḥ<BR>
08,031.013c	śalabhānām iva vrātaiḥ piśācair iva durdṛśaiḥ<BR>
08,031.014a	catustriṃśat sahasrāṇi rathānām anivartinām<BR>
08,031.014c	saṃśaptakā yuddhaśauṇḍā vāmaṃ pārśvam apālayan<BR>
08,031.015a	samuccitās tava sutaiḥ kṛṣṇārjunajighāṃsavaḥ<BR>
08,031.015c	teṣāṃ prapakṣaḥ kāmbojāḥ śakāś ca yavanaiḥ saha<BR>
08,031.016a	nideśāt sūtaputrasya sarathāḥ sāśvapattayaḥ<BR>
08,031.016c	āhvayanto 'rjunaṃ tasthuḥ keśavaṃ ca mahābalam<BR>
08,031.017a	madhyesenāmukhaṃ karṇo vyavātiṣṭhata daṃśitaḥ<BR>
08,031.017c	citravarmāṅgadaḥ sragvī pālayan dhvajinīmukham<BR>
08,031.018a	rakṣyamāṇaḥ susaṃrabdhaiḥ putraiḥ śastrabhṛtāṃ varaḥ<BR>
08,031.018c	vāhinīpramukhaṃ vīraḥ saṃprakarṣann aśobhata<BR>
08,031.019a	ayoratnir mahābāhuḥ sūryavaiśvānaradyutiḥ<BR>
08,031.019c	mahādvipaskandhagataḥ piṅgalaḥ priyadarśanaḥ<BR>
08,031.019e	duḥśāsano vṛtaḥ sainyaiḥ sthito vyūhasya pṛṣṭhataḥ<BR>
08,031.020a	tam anvayān mahārāja svayaṃ duryodhano nṛpaḥ<BR>
08,031.020c	citrāśvaiś citrasaṃnāhaiḥ sodaryair abhirakṣitaḥ<BR>
08,031.021a	rakṣyamāṇo mahāvīryaiḥ sahitair madrakekayaiḥ<BR>
08,031.021c	aśobhata mahārāja devair iva śatakratuḥ<BR>
08,031.022a	aśvatthāmā kurūṇāṃ ca ye pravīrā mahārathāḥ<BR>
08,031.022c	nityamattāś ca mātaṅgāḥ śūrair mlecchair adhiṣṭhitāḥ<BR>
08,031.022d*0405_01	ārohaṇair mahāmātrais tomarāṅkuśapāṇibhiḥ<BR>
08,031.022e	anvayus tad rathānīkaṃ kṣaranta iva toyadāḥ<BR>
08,031.023a	te dhvajair vaijayantībhir jvaladbhiḥ paramāyudhaiḥ<BR>
08,031.023c	sādibhiś cāsthitā rejur drumavanta ivācalāḥ<BR>
08,031.024a	teṣāṃ padātināgānāṃ pādarakṣāḥ sahasraśaḥ<BR>
08,031.024c	paṭṭiśāsidharāḥ śūrā babhūvur anivartinaḥ<BR>
08,031.024d*0406_01	bhiṇḍipāladharāś caiva śūlahastāḥ sucakriṇaḥ<BR>
08,031.024d*0406_02	teṣāṃ samāgamo ghoro devāsuraraṇopamaḥ<BR>
08,031.025a	sādibhiḥ syandanair nāgair adhikaṃ samalaṃkṛtaiḥ<BR>
08,031.025c	sa vyūharājo vibabhau devāsuracamūpamaḥ<BR>
08,031.026a	bārhaspatyaḥ suvihito nāyakena vipaścitā<BR>
08,031.026c	nṛtyatīva mahāvyūhaḥ pareṣām ādadhad bhayam<BR>
08,031.027a	tasya pakṣaprapakṣebhyo niṣpatanti yuyutsavaḥ<BR>
08,031.027c	pattyaśvarathamātaṅgāḥ prāvṛṣīva balāhakāḥ<BR>
08,031.028a	tataḥ senāmukhe karṇaṃ dṛṣṭvā rājā yudhiṣṭhiraḥ<BR>
08,031.028c	dhanaṃjayam amitraghnam ekavīram uvāca ha<BR>
08,031.029a	paśyārjuna mahāvyūhaṃ karṇena vihitaṃ raṇe<BR>
08,031.029c	yuktaṃ pakṣaiḥ prapakṣaiś ca senānīkaṃ prakāśate<BR>
08,031.030a	tad etad vai samālokya pratyamitraṃ mahad balam<BR>
08,031.030c	yathā nābhibhavaty asmāṃs tathā nītir vidhīyatām<BR>
08,031.031a	evam ukto 'rjuno rājñā prāñjalir nṛpam abravīt<BR>
08,031.031c	yathā bhavān āha tathā tat sarvaṃ na tad anyathā<BR>
08,031.032a	yas tv asya vihito ghātas taṃ kariṣyāmi bhārata<BR>
08,031.032c	pradhānavadha evāsya vināśas taṃ karomy aham<BR>
08,031.033	yudhiṣṭhira uvāca<BR>
08,031.033a	tasmāt tvam eva rādheyaṃ bhīmasenaḥ suyodhanam<BR>
08,031.033c	vṛṣasenaṃ ca nakulaḥ sahadevo 'pi saubalam<BR>
08,031.034a	duḥśāsanaṃ śatānīko hārdikyaṃ śinipuṃgavaḥ<BR>
08,031.034c	dhṛṣṭadyumnas tathā drauṇiṃ svayaṃ yāsyāmy ahaṃ kṛpam<BR>
08,031.035a	draupadeyā dhārtarāṣṭrāñ śiṣṭān saha śikhaṇḍinā<BR>
08,031.035c	te te ca tāṃs tān ahitān asmākaṃ ghnantu māmakāḥ<BR>
08,031.036	saṃjaya uvāca<BR>
08,031.036a	ity ukto dharmarājena tathety uktvā dhanaṃjayaḥ<BR>
08,031.036c	vyādideśa svasainyāni svayaṃ cāgāc camūmukham<BR>
08,031.036d*0407_01	arkavaiśvānaraprakhyaṃ samucchritapatākinam<BR>
08,031.036d*0408_01	agnir vaiśvānaraḥ pūrvo brahmenduḥ saptitāṃ gataḥ<BR>
08,031.036d*0408_02	tasmād yaḥ prathamaṃ jātas taṃ devā brāhmaṇā viduḥ<BR>
08,031.036d*0409_01	tam ādyaṃ prathamaṃ sṛṣṭaṃ brahmaṇā lokakartṛṇā<BR>
08,031.036d*0410_01	brahmeśānendravaruṇān kramaśo yo 'vahat purā<BR>
08,031.036d*0410_02	tam ādyaṃ ratham āsthāya prayātau keśavārjunau<BR>
08,031.036d*0411_01	dhanaṃjayo mahārāja dakṣiṇaṃ pakṣam āsthitaḥ<BR>
08,031.036d*0411_02	bhīmaseno mahābāhur vāmaṃ pakṣam upāśritaḥ<BR>
08,031.036d*0411_03	sātyakir draupadeyāś ca svayaṃ rājā ca pāṇḍavaḥ<BR>
08,031.036d*0411_04	vyūhasya pramukhe tasthuḥ svenānīkena saṃvṛtāḥ<BR>
08,031.036d*0411_05	svabalenārisainyaṃ tat pratyavasthāpya pāṇḍavaḥ<BR>
08,031.036d*0411_06	pratyavyūhat puraskṛtya dhṛṣṭadyumnaśikhaṇḍinau<BR>
08,031.036d*0411_07	tat sādināgakalilaṃ padātirathasaṃkulam<BR>
08,031.036d*0411_08	dhṛṣṭadyumnamukhaṃ vyūham aśobhata mahābalam<BR>
08,031.037a	atha taṃ ratham āyāntaṃ dṛṣṭvātyadbhutadarśanam<BR>
08,031.037c	uvācādhirathiṃ śalyaḥ punas taṃ yuddhadurmadam<BR>
08,031.037d*0412_01	avasthitam idaṃ vākyaṃ madrarājaḥ smayann iva<BR>
08,031.038a	ayaṃ sa ratha āyāti śvetāśvaḥ kṛṣṇasārathiḥ<BR>
08,031.038b*0413_01	durvāraḥ sarvasainyānāṃ vipākaḥ karmaṇām iva<BR>
08,031.038c	nighnann amitrān kaunteyo yaṃ yaṃ tvaṃ paripṛcchasi<BR>
08,031.039a	śrūyate tumulaḥ śabdo rathanemisvano mahān<BR>
08,031.039b*0414_01	dhruvam etau mahātmānau vāsudevadhanaṃjayau<BR>
08,031.039c	eṣa reṇuḥ samudbhūto divam āvṛtya tiṣṭhati<BR>
08,031.040a	cakranemipraṇunnā ca kampate karṇa medinī<BR>
08,031.040b*0415_01	camūṃ tavemāṃ vipulāṃ samṛddhām<BR>
08,031.040b*0415_02	asaṃkhyeyām aśrukulākulāṃ ca<BR>
08,031.040b*0415_03	dhruvaṃ pravekṣaty ajito dhanaṃjayaḥ<BR>
08,031.040b*0415_04	kathaṃ dahan dīpta ivāśrayāśaḥ<BR>
08,031.040b*0415_05	amī hayāś candramarīcivarṇāḥ<BR>
08,031.040b*0415_06	kṛṣṇapratodena pratudyamānāḥ<BR>
08,031.040b*0415_07	vahanti bībhatsum udārasattvāḥ<BR>
08,031.040b*0415_08	sitaprabhāḥ svabhram ivābhrasaṃghāḥ<BR>
08,031.040c	pravāty eṣa mahāvāyur abhitas tava vāhinīm<BR>
08,031.040e	kravyādā vyāharanty ete mṛgāḥ kurvanti bhairavam<BR>
08,031.041a	paśya karṇa mahāghoraṃ bhayadaṃ lomaharṣaṇam<BR>
08,031.041c	kabandhaṃ meghasaṃkāśaṃ bhānum āvṛtya saṃsthitam<BR>
08,031.042a	paśya yūthair bahuvidhair mṛgāṇāṃ sarvatodiśam<BR>
08,031.042c	balibhir dṛptaśārdūlair ādityo 'bhinirīkṣyate<BR>
08,031.042d*0416_01	rarāsa dīptalāṅgūlam ādityam abhitaḥ sthitam<BR>
08,031.043a	paśya kaṅkāṃś ca gṛdhrāṃś ca samavetān sahasraśaḥ<BR>
08,031.043b*0417_01	ādityam abhivīkṣante hy aśivāḥ karṇa satvarāḥ<BR>
08,031.043c	sthitān abhimukhān ghorān anyonyam abhibhāṣataḥ<BR>
08,031.044a	sitāś cāśvāḥ samāyuktās tava karṇa mahārathe<BR>
08,031.044c	pradarāḥ prajvalanty ete dhvajaś caiva prakampate<BR>
08,031.045a	udīryato hayān paśya mahākāyān mahājavān<BR>
08,031.045c	plavamānān darśanīyān ākāśe garuḍān iva<BR>
08,031.046a	dhruvam eṣu nimitteṣu bhūmim āvṛtya pārthivāḥ<BR>
08,031.046c	svapsyanti nihatāḥ karṇa śataśo 'tha sahasraśaḥ<BR>
08,031.047a	śaṅkhānāṃ tumulaḥ śabdaḥ śrūyate lomaharṣaṇaḥ<BR>
08,031.047c	ānakānāṃ ca rādheya mṛdaṅgānāṃ ca sarvaśaḥ<BR>
08,031.048a	bāṇaśabdān bahuvidhān narāśvarathanisvanān<BR>
08,031.048c	jyātalatreṣuśabdāṃś ca śṛṇu karṇa mahātmanām<BR>
08,031.049a	hemarūpyapramṛṣṭānāṃ vāsasāṃ śilpinirmitāḥ<BR>
08,031.049c	nānāvarṇā rathe bhānti śvasanena prakampitāḥ<BR>
08,031.050a	sahemacandratārārkāḥ patākāḥ kiṅkiṇīyutāḥ<BR>
08,031.050c	paśya karṇārjunasyaitāḥ saudāminya ivāmbude<BR>
08,031.051a	dhvajāḥ kaṇakaṇāyante vātenābhisamīritāḥ<BR>
08,031.051b*0418_01	vibhrājanti raṇe karṇa vimāne devatā yathā<BR>
08,031.051c	sapatākā rathāś cāpi pāñcālānāṃ mahātmanām<BR>
08,031.051d*0419_01	paśya kuntīsutaṃ vīraṃ bībhatsum aparājitam<BR>
08,031.051d*0419_02	pradharṣayitum āyāntaṃ kapipravaraketanam<BR>
08,031.051d@007_0001	eṣa dhvajāgre pārthasya prekṣamāṇaḥ samantataḥ<BR>
08,031.051d@007_0002	dṛśyate vānaro bhīmo dviṣatām aghavardhanaḥ<BR>
08,031.051d@007_0003	etac cakraṃ gadā śārṅgaṃ śaṅkhaḥ kṛṣṇasya dhīmataḥ<BR>
08,031.051d@007_0004	atyarthaṃ bhrājate kṛṣṇe kaustubhas tu maṇis tataḥ<BR>
08,031.051d@007_0005	eṣa śārṅgagadāpāṇir vāsudevo 'tivīryavān<BR>
08,031.051d@007_0006	vāhayann eti turagān pāṇḍurān vātaraṃhasaḥ<BR>
08,031.051d@007_0007	etat kūjati gāṇḍīvaṃ vikṛṣṭaṃ savyasācinā<BR>
08,031.051d@007_0008	ete hastavatā muktā ghnanty amitrāñ śitāḥ śarāḥ<BR>
08,031.051d@007_0009	viśālāyatatāmrākṣaiḥ pūrṇacandranibhānanaiḥ<BR>
08,031.051d@007_0010	eṣā bhūḥ kīryate rājñāṃ śirobhir apalāyinām<BR>
08,031.051d@007_0011	ete suparighākārāḥ puṇyagandhānulepanāḥ<BR>
08,031.051d@007_0012	udyatāyudhaśauṇḍānāṃ pātyante sāyudhā bhujāḥ<BR>
08,031.051d@007_0013	nirastanetrajihvāntā vājinaḥ saha sādibhiḥ<BR>
08,031.051d@007_0014	patitāḥ pātyamānāś ca kṣitau kṣīṇāś ca śerate<BR>
08,031.051d@007_0015	ete parvataśṛṅgāṇāṃ tulyarūpā hatā dvipāḥ<BR>
08,031.051d@007_0016	saṃchinnabhinnāḥ pārthena prapanty adrayo yathā<BR>
08,031.051d@007_0017	gandharvanagarākārā rathā hatanareśvarāḥ<BR>
08,031.051d@007_0018	vimānānīva puṇyāni svargiṇāṃ nipatanty amī<BR>
08,031.051d@007_0019	vyākulīkṛtam atyarthaṃ paśya sainyaṃ kirīṭinā<BR>
08,031.051d@007_0020	nānāmṛgasahasrāṇāṃ yūthaṃ kesariṇā yathā<BR>
08,031.051d@007_0021	ghnanty ete pārthivān vīrāḥ pāṇḍavāḥ samabhidrutāḥ<BR>
08,031.052a	nāgāśvarathapattyaughāṃs tāvakān samabhighnataḥ<BR>
08,031.052c	dhvajāgraṃ dṛśyate tv asya jyāśabdaś cāpi śrūyate<BR>
08,031.053a	adya draṣṭāsi taṃ vīraṃ śvetāśvaṃ kṛṣṇasārathim<BR>
08,031.053c	nighnantaṃ śātravān saṃkhye yaṃ karṇa paripṛcchasi<BR>
08,031.054a	adya tau puruṣavyāghrau lohitākṣau paraṃtapau<BR>
08,031.054c	vāsudevārjunau karṇa draṣṭāsy ekarathasthitau<BR>
08,031.054d*0420_01	yatra kṛṣṇo jagannātho yatra rājā yudhiṣṭhiraḥ<BR>
08,031.054d*0420_02	yatra gāṇḍīvadhṛk pārtho kathaṃ tvaṃ haṃsi tad balam<BR>
08,031.055a	sārathir yasya vārṣṇeyo gāṇḍīvaṃ yasya kārmukam<BR>
08,031.055c	taṃ ced dhantāsi rādheya tvaṃ no rājā bhaviṣyasi<BR>
08,031.055d*0421_01	rathanemisvanaḥ saṃkhye meghasyevābhigarjitaḥ<BR>
08,031.055d*0421_02	śrūyate vai yathā vyaktam etau kṛṣṇadhanaṃjayau<BR>
08,031.056a	eṣa saṃśaptakāhūtas tān evābhimukho gataḥ<BR>
08,031.056c	karoti kadanaṃ caiṣāṃ saṃgrāme dviṣatāṃ balī<BR>
08,031.056e	iti bruvāṇaṃ madreśaṃ karṇaḥ prāhātimanyumān<BR>
08,031.057a	paśya saṃśaptakaiḥ kruddhaiḥ sarvataḥ samabhidrutaḥ<BR>
08,031.057c	eṣa sūrya ivāmbhodaiś channaḥ pārtho na dṛśyate<BR>
08,031.057e	etad anto 'rjunaḥ śalya nimagnaḥ śokasāgare<BR>
08,031.058	śalya uvāca<BR>
08,031.058a	varuṇaṃ ko 'mbhasā hanyād indhanena ca pāvakam<BR>
08,031.058c	ko vānilaṃ nigṛhṇīyāt pibed vā ko mahārṇavam<BR>
08,031.059a	īdṛg rūpam ahaṃ manye pārthasya yudhi nigraham<BR>
08,031.059c	na hi śakyo 'rjuno jetuṃ sendraiḥ sarvaiḥ surāsuraiḥ<BR>
08,031.060a	athaivaṃ paritoṣas te vācoktvā sumanā bhava<BR>
08,031.060c	na sa śakyo yudhā jetum anyaṃ kuru manoratham<BR>
08,031.061a	bāhubhyām uddhared bhūmiṃ dahet kruddha imāḥ prajāḥ<BR>
08,031.061c	pātayet tridivād devān yo 'rjunaṃ samare jayet<BR>
08,031.062a	paśya kuntīsutaṃ vīraṃ bhīmam akliṣṭakāriṇam<BR>
08,031.062c	prabhāsantaṃ mahābāhuṃ sthitaṃ merum ivācalam<BR>
08,031.063a	amarṣī nityasaṃrabdhaś ciraṃ vairam anusmaran<BR>
08,031.063c	eṣa bhīmo jayaprepsur yudhi tiṣṭhati vīryavān<BR>
08,031.064a	eṣa dharmabhṛtāṃ śreṣṭho dharmarājo yudhiṣṭhiraḥ<BR>
08,031.064c	tiṣṭhaty asukaraḥ saṃkhye paraiḥ parapuraṃjayaḥ<BR>
08,031.065a	etau ca puruṣavyāghrāv aśvināv iva sodarau<BR>
08,031.065c	nakulaḥ sahadevaś ca tiṣṭhato yudhi durjayau<BR>
08,031.066a	dṛśyanta ete kārṣṇeyāḥ pañca pañcācalā iva<BR>
08,031.066c	vyavasthitā yotsyamānāḥ sarve 'rjunasamā yudhi<BR>
08,031.067a	ete drupadaputrāś ca dhṛṣṭadyumnapurogamāḥ<BR>
08,031.067c	hīnāḥ satyajitā vīrās tiṣṭhanti paramaujasaḥ<BR>
08,031.067d*0422_01	asāv indra ivāsahyaḥ sātyakiḥ sātvatāṃ varaḥ<BR>
08,031.067d*0422_02	yuyutsur upayāty asmān kruddhāntakasamaḥ puraḥ<BR>
08,031.067d*0423_01	yatra kṛṣṇārjunau vīrau yatra rājā yudhiṣṭhiraḥ<BR>
08,031.067d*0423_02	tatra dharmaś ca satyaṃ ca yato dharmas tato jayaḥ<BR>
08,031.068a	iti saṃvadator eva tayoḥ puruṣasiṃhayoḥ<BR>
08,031.068c	te sene samasajjetāṃ gaṅgāyamunavad bhṛśam<BR>
08,031.068d*0424_01	tadāsthitam anājñāya pratyamitramahadbalam<BR>
08,031.068d*0424_02	avyūhatārjuno vyūhaṃ putrasya tava durjayam<BR>
08,032.001	dhṛtarāṣṭra uvāca<BR>
08,032.001a	tathā vyūḍheṣv anīkeṣu saṃsakteṣu ca saṃjaya<BR>
08,032.001c	saṃśaptakān kathaṃ pārtho gataḥ karṇaś ca pāṇḍavān<BR>
08,032.002a	etad vistarato yuddhaṃ prabrūhi kuśalo hy asi<BR>
08,032.002c	na hi tṛpyāmi vīrāṇāṃ śṛṇvāno vikramān raṇe<BR>
08,032.003	saṃjaya uvāca<BR>
08,032.003a	tat sthāne samavasthāpya pratyamitraṃ mahābalam<BR>
08,032.003c	avyūhatārjuno vyūhaṃ putrasya tava durnaye<BR>
08,032.004a	tat sādināgakalilaṃ padātirathasaṃkulam<BR>
08,032.004c	dhṛṣṭadyumnamukhair vyūḍham aśobhata mahad balam<BR>
08,032.005a	pārāvatasavarṇāśvaś candrādityasamadyutiḥ<BR>
08,032.005c	pārṣataḥ prababhau dhanvī kālo vigrahavān iva<BR>
08,032.006a	pārṣataṃ tv abhi saṃtasthur draupadeyā yuyutsavaḥ<BR>
08,032.006b*0425_01	divyavarmāyudhabhṛtaḥ śārdūlasamavikramāḥ<BR>
08,032.006c	sānugā bhīmavapuṣaś candraṃ tārāgaṇā iva<BR>
08,032.007a	atha vyūḍheṣv anīkeṣu prekṣya saṃśaptakān raṇe<BR>
08,032.007c	kruddho 'rjuno 'bhidudrāva vyākṣipan gāṇḍivaṃ dhanuḥ<BR>
08,032.008a	atha saṃśaptakāḥ pārtham abhyadhāvan vadhaiṣiṇaḥ<BR>
08,032.008c	vijaye kṛtasaṃkalpā mṛtyuṃ kṛtvā nivartanam<BR>
08,032.009a	tad aśvasaṃghabahulaṃ mattanāgarathākulam<BR>
08,032.009b*0426_01	udīryamāṇaṃ saṃrabdhaṃ dhanaṃjayam abhidravat<BR>
08,032.009b*0426_02	tad udyataṃ mahat sainyaṃ sāgaraughasamaṃ jave<BR>
08,032.009b*0426_03	pārthavelāṃ samāsādya viṣṭhitaṃ samadṛśyata<BR>
08,032.009c	pattimac chūravīraughair drutam arjunam ādravat<BR>
08,032.010a	sa saṃprahāras tumulas teṣām āsīt kirīṭinā<BR>
08,032.010c	tasyaiva naḥ śruto yādṛṅ nivātakavacaiḥ saha<BR>
08,032.011a	rathān aśvān dhvajān nāgān pattīn rathapatīn api<BR>
08,032.011c	iṣūn dhanūṃṣi khaḍgāṃś ca cakrāṇi ca paraśvadhān<BR>
08,032.012a	sāyudhān udyatān bāhūn udyatāny āyudhāni ca<BR>
08,032.012c	ciccheda dviṣatāṃ pārthaḥ śirāṃsi ca sahasraśaḥ<BR>
08,032.013a	tasmin sainye mahāvarte pātālāvartasaṃnibhe<BR>
08,032.013c	nimagnaṃ taṃ rathaṃ matvā neduḥ saṃśaptakā mudā<BR>
08,032.014a	sa purastād arīn hatvā paścārdhenottareṇa ca<BR>
08,032.014c	dakṣiṇena ca bībhatsuḥ kruddho rudraḥ paśūn iva<BR>
08,032.015a	atha pāñcālacedīnāṃ sṛñjayānāṃ ca māriṣa<BR>
08,032.015c	tvadīyaiḥ saha saṃgrāma āsīt paramadāruṇaḥ<BR>
08,032.016a	kṛpaś ca kṛtavarmā ca śakuniś cāpi saubalaḥ<BR>
08,032.016c	hṛṣṭasenāḥ susaṃrabdhā rathānīkaiḥ prahāriṇaḥ<BR>
08,032.017a	kosalaiḥ kāśimatsyaiś ca kārūṣaiḥ kekayair api<BR>
08,032.017c	śūrasenaiḥ śūravīrair yuyudhur yuddhadurmadāḥ<BR>
08,032.018a	teṣām antakaraṃ yuddhaṃ dehapāpmapraṇāśanam<BR>
08,032.018c	śūdraviṭkṣatravīrāṇāṃ dharmyaṃ svargyaṃ yaśaskaram<BR>
08,032.019a	duryodhano 'pi sahito bhrātṛbhir bharatarṣabha<BR>
08,032.019c	guptaḥ kurupravīraiś ca madrāṇāṃ ca mahārathaiḥ<BR>
08,032.020a	pāṇḍavaiḥ sahapāñcālaiś cedibhiḥ sātyakena ca<BR>
08,032.020c	yudhyamānaṃ raṇe karṇaṃ kuruvīro 'bhyapālayat<BR>
08,032.021a	karṇo 'pi niśitair bāṇair vinihatya mahācamūm<BR>
08,032.021c	pramṛdya ca rathaśreṣṭhān yudhiṣṭhiram apīḍayat<BR>
08,032.022a	vipatrāyudhadehāsūn kṛtvā śatrūn sahasraśaḥ<BR>
08,032.022c	yuktvā svargayaśobhyāṃ ca svebhyo mudam udāvahat<BR>
08,032.022d*0427_01	evaṃ māriṣa saṃgrāmo naravājigajakṣayaḥ<BR>
08,032.022d*0427_02	kurūṇāṃ sṛñjayānāṃ ca devāsurasamo 'bhavat<BR>
08,032.022d@008_0001	tad vigāhya rathānīkaṃ sūtaputro mahārathaḥ<BR>
08,032.022d@008_0002	nadīṃ pravartayām āsa śoṇitaughataraṅgiṇīm<BR>
08,032.022d@008_0003	śoṇitodāṃ kṣudramatsyāṃ nāganakrāṃ duratyayām<BR>
08,032.022d@008_0004	māṃsamajjākardaminīṃ cakrakūrmāṃ rathoḍupām<BR>
08,032.022d@008_0005	patitair meghasaṃkāśais tatra tatra mahādvipaiḥ<BR>
08,032.022d@008_0006	aśanībhir iva dhvastā mahī rājan virājate<BR>
08,032.022d@008_0007	tāṃ śarormimahāvartāṃ chattrahaṃsasamākulām<BR>
08,032.022d@008_0008	tanutroṣṇīṣasaṃghāṭāṃ hastipāṣāṇasaṃkulām<BR>
08,032.022d@008_0009	apārām anapārāṃ tāṃ śaṅkhadundubhighoṣiṇīm<BR>
08,032.022d@008_0010	raudrāṃ nadīṃ mahārāja rajasā sarvato vṛtām<BR>
08,032.022d@008_0011	atitīkṣṇāṃ nadākīrṇāṃ nadīm antakagāminīm<BR>
08,032.022d@008_0012	samaṃ ca viṣamaṃ caiva samāyāntīṃ mahābhayām<BR>
08,032.022d@008_0013	ā gulphāc cātra sīdantīṃ narāñ śoṇitakardame<BR>
08,032.022d@008_0014	narair abhiparikṣiptā yathā rājan mahādrumāḥ<BR>
08,032.022d@008_0015	tatas te tatra tatraiva prataranto mahānadīm<BR>
08,032.022d@008_0016	viceruḥ sarvato yodhā nauvāraṇamahāsanaiḥ<BR>
08,032.022d@008_0017	śoṇitena samaṃ rājan kṛtam āsīt samantataḥ<BR>
08,032.022d@008_0018	nadīvegair yathā bhūmis tadvad āsīd viśāṃ pate<BR>
08,032.023	dhṛtarāṣṭra uvāca<BR>
08,032.023a	yat tat praviśya pārthānāṃ senāṃ kurvañ janakṣayam<BR>
08,032.023c	karṇo rājānam abhyarcchat tan mamācakṣva saṃjaya<BR>
08,032.024a	ke ca pravīrāḥ pārthānāṃ yudhi karṇam avārayan<BR>
08,032.024c	kāṃś ca pramathyādhirathir yudhiṣṭhiram apīḍayat<BR>
08,032.025	saṃjaya uvāca<BR>
08,032.025a	dhṛṣṭadyumnamukhān pārthān dṛṣṭvā karṇo vyavasthitān<BR>
08,032.025c	samabhyadhāvat tvaritaḥ pāñcālāñ śatrukarśanaḥ<BR>
08,032.026a	taṃ tūrṇam abhidhāvantaṃ pāñcālā jitakāśinaḥ<BR>
08,032.026c	pratyudyayur mahārāja haṃsā iva mahārṇavam<BR>
08,032.027a	tataḥ śaṅkhasahasrāṇāṃ nisvano hṛdayaṃgamaḥ<BR>
08,032.027c	prādurāsīd ubhayato bherīśabdaś ca dāruṇaḥ<BR>
08,032.028a	nānāvāditranādaś ca dvipāśvarathanisvanaḥ<BR>
08,032.028c	siṃhanādaś ca vīrāṇām abhavad dāruṇas tadā<BR>
08,032.029a	sādridrumārṇavā bhūmiḥ savātāmbudam ambaram<BR>
08,032.029c	sārkendugrahanakṣatrā dyauś ca vyaktaṃ vyaghūrṇata<BR>
08,032.030a	ati bhūtāni taṃ śabdaṃ menire 'ti ca vivyathuḥ<BR>
08,032.030c	yāni cāplavasattvāni prāyas tāni mṛtāni ca<BR>
08,032.031a	atha karṇo bhṛśaṃ kruddhaḥ śīghram astram udīrayan<BR>
08,032.031c	jaghāna pāṇḍavīṃ senām āsurīṃ maghavān iva<BR>
08,032.032a	sa pāṇḍavarathāṃs tūrṇaṃ praviśya visṛjañ śarān<BR>
08,032.032c	prabhadrakāṇāṃ pravarān ahanat saptasaptatim<BR>
08,032.033a	tataḥ supuṅkhair niśitai rathaśreṣṭho ratheṣubhiḥ<BR>
08,032.033c	avadhīt pañcaviṃśatyā pāñcālān pañcaviṃśatim<BR>
08,032.034a	suvarṇapuṅkhair nārācaiḥ parakāyavidāraṇaiḥ<BR>
08,032.034c	cedikān avadhīd vīraḥ śataśo 'tha sahasraśaḥ<BR>
08,032.035a	taṃ tathā samare karma kurvāṇam atimānuṣam<BR>
08,032.035c	parivavrur mahārāja pāñcālānāṃ rathavrajāḥ<BR>
08,032.036a	tataḥ saṃdhāya viśikhān pañca bhārata duḥsahān<BR>
08,032.036c	pāñcālān avadhīt pañca karṇo vaikartano vṛṣaḥ<BR>
08,032.037a	bhānudevaṃ citrasenaṃ senābinduṃ ca bhārata<BR>
08,032.037c	tapanaṃ śūrasenaṃ ca pāñcālān avadhīd raṇe<BR>
08,032.038a	pāñcāleṣu ca śūreṣu vadhyamāneṣu sāyakaiḥ<BR>
08,032.038c	hāhākāro mahān āsīt pāñcālānāṃ mahāhave<BR>
08,032.038d*0428_01	parivavrur mahārāja pāñcālānāṃ rathā daśa<BR>
08,032.039a	teṣāṃ saṃkīryamāṇānāṃ hāhākārakṛtā diśaḥ<BR>
08,032.039c	punar eva ca tān karṇo jaghānāśu patatribhiḥ<BR>
08,032.040a	cakrarakṣau tu karṇasya putrau māriṣa durjayau<BR>
08,032.040c	suṣeṇaḥ satyasenaś ca tyaktvā prāṇān ayudhyatām<BR>
08,032.041a	pṛṣṭhagopas tu karṇasya jyeṣṭhaḥ putro mahārathaḥ<BR>
08,032.041c	vṛṣasenaḥ svayaṃ karṇaṃ pṛṣṭhataḥ paryapālayat<BR>
08,032.042a	dhṛṣṭadyumnaḥ sātyakiś ca draupadeyā vṛkodaraḥ<BR>
08,032.042b*0429_01	nakulaḥ sahadevaś ca sātyakiś ca mahārathaḥ<BR>
08,032.042c	janamejayaḥ śikhaṇḍī ca pravīrāś ca prabhadrakāḥ<BR>
08,032.043a	cedikekayapāñcālā yamau matsyāś ca daṃśitāḥ<BR>
08,032.043c	samabhyadhāvan rādheyaṃ jighāṃsantaḥ prahāriṇaḥ<BR>
08,032.044a	ta enaṃ vividhaiḥ śastraiḥ śaradhārābhir eva ca<BR>
08,032.044c	abhyavarṣan vimṛdnantaḥ prāvṛṣīvāmbudā girim<BR>
08,032.045a	pitaraṃ tu parīpsantaḥ karṇaputrāḥ prahāriṇaḥ<BR>
08,032.045c	tvadīyāś cāpare rājan vīrā vīrān avārayan<BR>
08,032.046a	suṣeṇo bhīmasenasya chittvā bhallena kārmukam<BR>
08,032.046c	nārācaiḥ saptabhir viddhvā hṛdi bhīmaṃ nanāda ha<BR>
08,032.047a	athānyad dhanur ādāya sudṛḍhaṃ bhīmavikramaḥ<BR>
08,032.047c	sajyaṃ vṛkodaraḥ kṛtvā suṣeṇasyācchinad dhanuḥ<BR>
08,032.048a	vivyādha cainaṃ navabhiḥ kruddho nṛtyann iveṣubhiḥ<BR>
08,032.048c	karṇaṃ ca tūrṇaṃ vivyādha trisaptatyā śitaiḥ śaraiḥ<BR>
08,032.049a	satyasenaṃ ca daśabhiḥ sāśvasūtadhvajāyudham<BR>
08,032.049c	paśyatāṃ suhṛdāṃ madhye karṇaputram apātayat<BR>
08,032.050a	kṣurapraṇunnaṃ tat tasya śiraś candranibhānanam<BR>
08,032.050c	śubhadarśanam evāsīn nālabhraṣṭam ivāmbujam<BR>
08,032.051a	hatvā karṇasutaṃ bhīmas tāvakān punar ārdayat<BR>
08,032.051c	kṛpahārdikyayoś chittvā cāpe tāv apy athārdayat<BR>
08,032.052a	duḥśāsanaṃ tribhir viddhvā śakuniṃ ṣaḍbhir āyasaiḥ<BR>
08,032.052c	ulūkaṃ ca patatriṃ ca cakāra virathāv ubhau<BR>
08,032.053a	he suṣeṇa hato 'sīti bruvann ādatta sāyakam<BR>
08,032.053c	tam asya karṇaś ciccheda tribhiś cainam atāḍayat<BR>
08,032.054a	athānyam api jagrāha suparvāṇaṃ sutejanam<BR>
08,032.054c	suṣeṇāyāsṛjad bhīmas tam apy asyācchinad vṛṣaḥ<BR>
08,032.055a	punaḥ karṇas trisaptatyā bhīmasenaṃ ratheṣubhiḥ<BR>
08,032.055c	putraṃ parīpsan vivyādha krūraṃ krūrair jighāṃsayā<BR>
08,032.056a	suṣeṇas tu dhanur gṛhya bhārasādhanam uttamam<BR>
08,032.056c	nakulaṃ pañcabhir bāṇair bāhvor urasi cārdayat<BR>
08,032.057a	nakulas taṃ tu viṃśatyā viddhvā bhārasahair dṛḍhaiḥ<BR>
08,032.057c	nanāda balavan nādaṃ karṇasya bhayam ādadhat<BR>
08,032.058a	taṃ suṣeṇo mahārāja viddhvā daśabhir āśugaiḥ<BR>
08,032.058c	ciccheda ca dhanuḥ śīghraṃ kṣurapreṇa mahārathaḥ<BR>
08,032.059a	athānyad dhanur ādāya nakulaḥ krodhamūrcchitaḥ<BR>
08,032.059c	suṣeṇaṃ bahubhir bāṇair vārayām āsa saṃyuge<BR>
08,032.060a	sa tu bāṇair diśo rājann ācchādya paravīrahā<BR>
08,032.060c	ājaghne sārathiṃ cāsya suṣeṇaṃ ca tatas tribhiḥ<BR>
08,032.060e	ciccheda cāsya sudṛḍhaṃ dhanur bhallais tribhis tridhā<BR>
08,032.061a	athānyad dhanur ādāya suṣeṇaḥ krodhamūrchitaḥ<BR>
08,032.061c	avidhyan nakulaṃ ṣaṣṭyā sahadevaṃ ca saptabhiḥ<BR>
08,032.062a	tad yuddhaṃ sumahad ghoram āsīd devāsuropamam<BR>
08,032.062c	nighnatāṃ sāyakais tūrṇam anyonyasya vadhaṃ prati<BR>
08,032.062d*0430_01	sātyakir vṛṣasenaṃ tu viddhvā saptabhir āśugaiḥ<BR>
08,032.062d*0430_02	punar vivyādha saptatyā sārathiṃ ca tribhiḥ śaraiḥ<BR>
08,032.062d*0430_03	vṛṣasenas tu śaineyaṃ śareṇa nataparvaṇā<BR>
08,032.062d*0430_04	ājaghāna mahārāja śaṅkhadeśe mahāratham<BR>
08,032.062d*0430_05	śaineyo vṛṣasenena patriṇā paripīḍitaḥ<BR>
08,032.062d*0430_06	krodhaṃ cakre mahārāja kruddho vegaṃ ca dāruṇam<BR>
08,032.062d*0430_07	jagrāheṣuvarān vīraḥ śīghraṃ sa daśa pañca ca<BR>
08,032.063a	sātyakir vṛṣasenasya hatvā sūtaṃ tribhiḥ śaraiḥ<BR>
08,032.063c	dhanuś ciccheda bhallena jaghānāśvāṃś ca saptabhiḥ<BR>
08,032.063e	dhvajam ekeṣuṇonmathya tribhis taṃ hṛdy atāḍayat<BR>
08,032.064a	athāvasannaḥ svarathe muhūrtāt punar utthitaḥ<BR>
08,032.064b*0431_01	sa raṇe yuyudhānena visūtāśvarathadhvajaḥ<BR>
08,032.064c	atho jighāṃsuḥ śaineyaṃ khaḍgacarmabhṛd abhyayāt<BR>
08,032.065a	tasya cāplavataḥ śīghraṃ vṛṣasenasya sātyakiḥ<BR>
08,032.065c	varāhakarṇair daśabhir avidhyad asicarmaṇī<BR>
08,032.066a	duḥśāsanas tu taṃ dṛṣṭvā virathaṃ vyāyudhaṃ kṛtam<BR>
08,032.066c	āropya svarathe tūrṇam apovāha rathāntaram<BR>
08,032.067a	athānyaṃ ratham āsthāya vṛṣaseno mahārathaḥ<BR>
08,032.067b*0432_01	draupadeyāṃs trisaptatyā yuyudhānaṃ ca pañcabhiḥ<BR>
08,032.067b*0432_02	bhīmasenaṃ catuḥṣaṣṭyā sahadevaṃ ca pañcabhiḥ<BR>
08,032.067b*0432_03	nakulaṃ triṃśatā bāṇaiḥ śatānīkaṃ ca saptabhiḥ<BR>
08,032.067b*0432_04	śikhaṇḍinaṃ ca daśabhir dharmarājaṃ śatena ca<BR>
08,032.067b*0432_05	etāṃś cānyāṃś ca rājendra pravīrāñ jayagṛddhinaḥ<BR>
08,032.067b*0432_06	abhyardayan maheṣvāsaḥ karṇaputro viśāṃ pate<BR>
08,032.067c	karṇasya yudhi durdharṣaḥ punaḥ pṛṣṭham apālayat<BR>
08,032.068a	duḥśāsanaṃ tu śaineyo navair navabhir āśugaiḥ<BR>
08,032.068c	visūtāśvarathaṃ kṛtvā lalāṭe tribhir ārpayat<BR>
08,032.069a	sa tv anyaṃ ratham āsthāya vidhivat kalpitaṃ punaḥ<BR>
08,032.069c	yuyudhe pāṇḍubhiḥ sārdhaṃ karṇasyāpyāyayan balam<BR>
08,032.070a	dhṛṣṭadyumnas tataḥ karṇam avidhyad daśabhiḥ śaraiḥ<BR>
08,032.070c	draupadeyās trisaptatyā yuyudhānas tu saptabhiḥ<BR>
08,032.071a	bhīmasenaś catuḥṣaṣṭyā sahadevaś ca pañcabhiḥ<BR>
08,032.071c	nakulas triṃśatā bāṇaiḥ śatānīkaś ca saptabhiḥ<BR>
08,032.071e	śikhaṇḍī daśabhir vīro dharmarājaḥ śatena tu<BR>
08,032.072a	ete cānye ca rājendra pravīrā jayagṛddhinaḥ<BR>
08,032.072c	abhyardayan maheṣvāsaṃ sūtaputraṃ mahāmṛdhe<BR>
08,032.073a	tān sūtaputro viśikhair daśabhir daśabhiḥ śitaiḥ<BR>
08,032.073c	rathe cāru caran vīraḥ pratyavidhyad ariṃdamaḥ<BR>
08,032.073d*0433_01	sātyakiṃ bhīmasenaṃ ca dhṛṣṭadyumnaṃ śikhaṇḍinam<BR>
08,032.073d*0433_02	draupadeyāṃś ca saṃrabdhān yatamānān mahārathān<BR>
08,032.073d*0433_03	paśyatāṃ sarvasainyānām athaitān sūtanandanaḥ<BR>
08,032.073d*0433_04	virathān rathinaḥ śreṣṭhān nimeṣārdhāc cakāra ha<BR>
08,032.073d*0433_05	amoghatvāc ca bāṇānāṃ bhūtasaṃghā visiṣmiyuḥ<BR>
08,032.074a	tatrāstravīryaṃ karṇasya lāghavaṃ ca mahātmanaḥ<BR>
08,032.074c	apaśyāma mahārāja tad adbhutam ivābhavat<BR>
08,032.075a	na hy ādadānaṃ dadṛśuḥ saṃdadhānaṃ ca sāyakān<BR>
08,032.075c	vimuñcantaṃ ca saṃrambhād dadṛśus te mahāratham<BR>
08,032.075d*0434_01	pratīcyāṃ diśi taṃ dṛṣṭvā prācyāṃ paśyāma lāghavāt<BR>
08,032.075d*0434_02	na tu paśyāma rājendra kva nu karṇo vyatiṣṭhata<BR>
08,032.075d*0434_03	iṣūn eva sma paśyāmo vikirantaṃ samantataḥ<BR>
08,032.075d*0434_04	chādayanto diśo rājañ śalabhānām iva vrajān<BR>
08,032.075d*0434_05	tasya tair iṣubhis tīkṣṇaiḥ saṃpatadbhiḥ sahasraśaḥ<BR>
08,032.075d*0434_06	marīcibhir ivoṣṇāṃśoḥ śitaiḥ saṃnataparvabhiḥ<BR>
08,032.075d*0434_07	vyāptāḥ sarvā diśo rājan yodhāś ca dadṛśus tadā<BR>
08,032.075d*0434_08	śaraiḥ saṃvṛtam ākāśaṃ tatrābhram iva cābhavat<BR>
08,032.076a	dyaur viyad bhūr diśaś cāśu praṇunnā niśitaiḥ śaraiḥ<BR>
08,032.076c	aruṇābhrāvṛtākāraṃ tasmin deśe babhau viyat<BR>
08,032.076d*0435_01	tataḥ punar ameyātmā karṇo rājan mahārathaḥ<BR>
08,032.076d*0435_02	nyahanat samare yodhān yaudhavratam anuṣṭhitaḥ<BR>
08,032.077a	nṛtyann iva hi rādheyaś cāpahastaḥ pratāpavān<BR>
08,032.077c	yair viddhaḥ pratyavidhyat tān ekaikaṃ triguṇaiḥ śaraiḥ<BR>
08,032.078a	daśabhir daśabhiś cainān punar viddhvā nanāda ha<BR>
08,032.078c	sāśvasūtadhvajacchatrās tatas te vivaraṃ daduḥ<BR>
08,032.078d*0436_01	te hanyamānāḥ karṇena palāyante diśo daśa<BR>
08,032.078d*0436_02	nādayanto diśaḥ sarvāḥ karṇatrastā vicetasaḥ<BR>
08,032.079a	tān pramṛdnan maheṣvāsān rādheyaḥ śaravṛṣṭibhiḥ<BR>
08,032.079c	rājānīkam asaṃbādhaṃ prāviśac chatrukarśanaḥ<BR>
08,032.080a	sa rathāṃs triśatān hatvā cedīnām anivartinām<BR>
08,032.080c	rādheyo niśitair bāṇais tato 'bhyārcchad yudhiṣṭhiram<BR>
08,032.080d*0437_01	tatas te virathāḥ śūrā rathān anyān samāsthitāḥ<BR>
08,032.080d*0437_02	parivavrur mahārāja dharmaputraṃ yudhiṣṭhiram<BR>
08,032.081a	tatas te pāṇḍavā rājañ śikhaṇḍī ca sasātyakiḥ<BR>
08,032.081c	rādheyāt parirakṣanto rājānaṃ paryavārayan<BR>
08,032.081d*0438_01	muñcanto vividhān bāṇān svarṇapuṅkhāñ śilāśitān<BR>
08,032.082a	tathaiva tāvakāḥ sarve karṇaṃ durvāraṇaṃ raṇe<BR>
08,032.082c	yattāḥ senāmaheṣvāsāḥ paryarakṣanta sarvaśaḥ<BR>
08,032.083a	nānāvāditraghoṣāś ca prādurāsan viśāṃ pate<BR>
08,032.083c	siṃhanādaś ca saṃjajñe śūrāṇām anivartinām<BR>
08,032.084a	tataḥ punaḥ samājagmur abhītāḥ kurupāṇḍavāḥ<BR>
08,032.084c	yudhiṣṭhiramukhāḥ pārthāḥ sūtaputramukhā vayam<BR>
08,033.001	saṃjaya uvāca<BR>
08,033.001a	vidārya karṇas tāṃ senāṃ dharmarājam upādravat<BR>
08,033.001c	rathahastyaśvapattīnāṃ sahasraiḥ parivāritaḥ<BR>
08,033.002a	nānāyudhasahasrāṇi preṣitāny aribhir vṛṣaḥ<BR>
08,033.002c	chittvā bāṇaśatair ugrais tān avidhyad asaṃbhramaḥ<BR>
08,033.003a	nicakarta śirāṃsy eṣāṃ bāhūn ūrūṃś ca sarvaśaḥ<BR>
08,033.003b*0439_01	prahartukāmān aparān saṃdhiteṣūṃs tathāparān<BR>
08,033.003b*0439_02	pragṛhītāyudhān bāhūn anyeṣāṃ ca pradhāvatām<BR>
08,033.003b*0439_03	nijaghāna raṇe karṇo nānāśastraniṣevitān<BR>
08,033.003c	te hatā vasudhāṃ petur bhagnāś cānye vidudruvuḥ<BR>
08,033.004a	draviḍāndhraniṣādās tu punaḥ sātyakicoditāḥ<BR>
08,033.004c	abhyardayañ jighāṃsantaḥ pattayaḥ karṇam āhave<BR>
08,033.005a	te vibāhuśirastrāṇāḥ prahatāḥ karṇasāyakaiḥ<BR>
08,033.005c	petuḥ pṛthivyāṃ yugapac chinnaṃ śālavanaṃ yathā<BR>
08,033.006a	evaṃ yodhaśatāny ājau sahasrāṇy ayutāni ca<BR>
08,033.006c	hatānīyur mahīṃ dehair yaśasāpūrayan diśaḥ<BR>
08,033.007a	atha vaikartanaṃ karṇaṃ raṇe kruddham ivāntakam<BR>
08,033.007c	rurudhuḥ pāṇḍupāñcālā vyādhiṃ mantrauṣadhair iva<BR>
08,033.008a	sa tān pramṛdyābhyapatat punar eva yudhiṣṭhiram<BR>
08,033.008c	mantrauṣadhikriyātīto vyādhir atyulbaṇo yathā<BR>
08,033.009a	sa rājagṛddhibhī ruddhaḥ pāṇḍupāñcālakekayaiḥ<BR>
08,033.009c	nāśakat tān atikrāntuṃ mṛtyur brahmavido yathā<BR>
08,033.010a	tato yudhiṣṭhiraḥ karṇam adūrasthaṃ nivāritam<BR>
08,033.010b*0440_01	tair yodhaiḥ pramukhe vīraṃ dṛṣṭvā vivyādha sāyakaiḥ<BR>
08,033.010b*0440_02	karṇaḥ pārthaśarair viddhas tottrārdita iva dvipaḥ<BR>
08,033.010b*0440_03	pramathya sahitān vīrān yudhiṣṭhiram apīḍayat<BR>
08,033.010b*0440_04	tato yudhiṣṭhiraḥ karṇam āsādya jayatāṃ varam<BR>
08,033.010c	abravīt paravīraghnaḥ krodhasaṃraktalocanaḥ<BR>
08,033.011a	karṇa karṇa vṛthādṛṣṭe sūtaputra vacaḥ śṛṇu<BR>
08,033.011c	sadā spardhasi saṃgrāme phalgunena yaśasvinā<BR>
08,033.011e	tathāsmān bādhase nityaṃ dhārtarāṣṭramate sthitaḥ<BR>
08,033.012a	yad balaṃ yac ca te vīryaṃ pradveṣo yaś ca pāṇḍuṣu<BR>
08,033.012c	tat sarvaṃ darśayasvādya pauruṣaṃ mahad āsthitaḥ<BR>
08,033.012e	yuddhaśraddhāṃ sa te 'dyāhaṃ vineṣyāmi mahāhave<BR>
08,033.013a	evam uktvā mahārāja karṇaṃ pāṇḍusutas tadā<BR>
08,033.013c	suvarṇapuṅkhair daśabhir vivyādhāyasmayaiḥ śitaiḥ<BR>
08,033.014a	taṃ sūtaputro navabhiḥ pratyavidhyad ariṃdamaḥ<BR>
08,033.014c	vatsadantair maheṣvāsaḥ prahasann iva bhārata<BR>
08,033.014d@009_0001	so 'vajñāya tu nirviddhaḥ sūtaputreṇa māriṣa<BR>
08,033.014d@009_0002	prajajvāla tataḥ krodhād dhaviṣeva hutāśanaḥ<BR>
08,033.014d@009_0003	tato visphārya sumahac cāpaṃ hemapariṣkṛtam<BR>
08,033.014d@009_0004	samādhatta śitaṃ bāṇaṃ girīṇām api dāraṇam<BR>
08,033.014d@009_0005	tataḥ pūrṇāyataṃ tīkṣṇaṃ yamadaṇḍanibhaṃ śaram<BR>
08,033.014d@009_0006	mumoca tvarito rājā sūtaputrajighāṃsayā<BR>
08,033.014d@009_0007	sa tu vegavatā mukto bāṇo vajrāśanisvanaḥ<BR>
08,033.014d@009_0008	viveśa sahasā karṇaṃ savye pārśve mahāratham<BR>
08,033.014d@009_0009	sa tu tena prahāreṇa pīḍitaḥ pramumoha vai<BR>
08,033.014d@009_0010	srastagātro mahābāhur dhanur utsṛjya syandane<BR>
08,033.014d@009_0011	tato hāhākṛtaṃ sarvaṃ dhārtarāṣṭrabalaṃ mahat<BR>
08,033.014d@009_0012	vivarṇamukhabhūyiṣṭhaṃ karṇaṃ dṛṣṭvā tathāgatam<BR>
08,033.014d@009_0013	siṃhanādaś ca saṃjajñe kṣveḍāḥ kilakilās tathā<BR>
08,033.014d@009_0014	pāṇḍavānāṃ mahārāja dṛṣṭvā rājñaḥ parākramam<BR>
08,033.014d@009_0015	pratilabhya tu rādheyaḥ saṃjñāṃ nāticirād iva<BR>
08,033.014d@009_0016	dadhre rājavināśāya manaḥ krūraparākramaḥ<BR>
08,033.014d@009_0017	sa hemavikṛtaṃ cāpaṃ visphārya vijayaṃ mahat<BR>
08,033.014d@009_0018	avākirad ameyātmā pāṇḍavaṃ niśitaiḥ śaraiḥ<BR>
08,033.015a	tataḥ kṣurābhyāṃ pāñcālyau cakrarakṣau mahātmanaḥ<BR>
08,033.015c	jaghāna samare śūraḥ śaraiḥ saṃnataparvabhiḥ<BR>
08,033.016a	tāv ubhau dharmarājasya pravīrau paripārśvataḥ<BR>
08,033.016c	rathābhyāśe cakāśete candrasyeva punarvasū<BR>
08,033.017a	yudhiṣṭhiraḥ punaḥ karṇam avidhyat triṃśatā śaraiḥ<BR>
08,033.017c	suṣeṇaṃ satyasenaṃ ca tribhis tribhir atāḍayat<BR>
08,033.018a	śalyaṃ navatyā vivyādha trisaptatyā ca sūtajam<BR>
08,033.018c	tāṃś cāsya goptṝn vivyādha tribhis tribhir ajihmagaiḥ<BR>
08,033.019a	tataḥ prahasyādhirathir vidhunvānaḥ sa kārmukam<BR>
08,033.019c	bhittvā bhallena rājānaṃ viddhvā ṣaṣṭyānadan mudā<BR>
08,033.020a	tataḥ pravīrāḥ pāṇḍūnām abhyadhāvan yudhiṣṭhiram<BR>
08,033.020c	sūtaputrāt parīpsantaḥ karṇam abhyardayañ śaraiḥ<BR>
08,033.021a	sātyakiś cekitānaś ca yuyutsuḥ pāṇḍya eva ca<BR>
08,033.021b*0441_01	colaṃ ca cerakaṃ caiva siṃhaladvīpavāsinam<BR>
08,033.021b*0441_02	karṇo vivyādha saṃkruddho dākṣiṇātyān samantataḥ<BR>
08,033.021c	dhṛṣṭadyumnaḥ śikhaṇḍī ca draupadeyāḥ prabhadrakāḥ<BR>
08,033.022a	yamau ca bhīmasenaś ca śiśupālasya cātmajaḥ<BR>
08,033.022c	kārūṣā matsyaśeṣāś ca kekayāḥ kāśikosalāḥ<BR>
08,033.022e	ete ca tvaritā vīrā vasuṣeṇam avārayan<BR>
08,033.023a	janamejayaś ca pāñcālyaḥ karṇaṃ vivyādha sāyakaiḥ<BR>
08,033.023c	varāhakarṇair nārācair nālīkair niśitaiḥ śaraiḥ<BR>
08,033.023e	vatsadantair vipāṭhaiś ca kṣurapraiś caṭakāmukhaiḥ<BR>
08,033.024a	nānāpraharaṇaiś cograi rathahastyaśvasādinaḥ<BR>
08,033.024c	sarvato 'bhyādravan karṇaṃ parivārya jighāṃsayā<BR>
08,033.025a	sa pāṇḍavānāṃ pravaraiḥ sarvataḥ samabhidrutaḥ<BR>
08,033.025b*0442_01	chādyamānaiḥ śitair bāṇaiḥ svasvanāmāṅkitais tadā<BR>
08,033.025b*0442_02	na cacāla raṇe karṇo mahendro dānavair iva<BR>
08,033.025c	udairayad brāhmam astraṃ śaraiḥ saṃpūrayan diśaḥ<BR>
08,033.025d*0443_01	saṃjayaḥ<BR>
08,033.025d*0443_01	nijaghāna maheṣvāsān pāñcālān ekaviṃśatim<BR>
08,033.025d*0443_02	tataḥ punar ameyātmā cedīnāṃ pravarān daśa<BR>
08,033.025d*0443_03	nyahanad bharataśreṣṭha karṇo vaikartanas tadā<BR>
08,033.025d*0443_04	tasya bāṇasahasrāṇi saṃprapannāni māriṣa<BR>
08,033.025d*0443_05	dṛśyante dikṣu sarvāsu śalabhānām iva vrajāḥ<BR>
08,033.025d*0443_06	karṇanāmāṅkitā bāṇāḥ svarṇapuṅkhāḥ sutejanāḥ<BR>
08,033.025d*0443_07	narāśvakāyān nirbhidya petur urvyāṃ samantataḥ<BR>
08,033.025d*0443_08	karṇenaikena samare cedīnāṃ pravarā rathāḥ<BR>
08,033.025d*0443_09	sṛñjayānāṃ ca sarveṣāṃ śataśo nihatā raṇe<BR>
08,033.025d*0443_10	karṇasya śarasaṃchannaṃ babhūva vipulaṃ tamaḥ<BR>
08,033.025d*0443_11	nājñāyata tataḥ kiṃ cit pareṣām ātmano 'pi vā<BR>
08,033.025d*0443_12	tasmiṃs tamasi bhūte ca kṣatriyāṇāṃ bhayaṃkare<BR>
08,033.025d*0443_13	vicacāra mahābāhur nirdahan kṣatriyān bahūn<BR>
08,033.026a	tataḥ śaramahājvālo vīryoṣmā karṇapāvakaḥ<BR>
08,033.026c	nirdahan pāṇḍavavanaṃ cāru paryacarad raṇe<BR>
08,033.026d*0444_01	tatas teṣāṃ mahārāja pāṇḍavānāṃ mahārathāḥ<BR>
08,033.026d*0444_02	sṛñjayānāṃ ca sarveṣāṃ śataśo 'tha sahasraśaḥ<BR>
08,033.026d*0444_03	astraiḥ karṇaṃ maheṣvāṃsa samantāt paryavāraya<BR>
08,033.027a	sa saṃvārya mahāstrāṇi maheṣvāso mahātmanām<BR>
08,033.027c	prahasya puruṣendrasya śaraiś ciccheda kārmukam<BR>
08,033.028a	tataḥ saṃdhāya navatiṃ nimeṣān nataparvaṇām<BR>
08,033.028c	bibheda kavacaṃ rājño raṇe karṇaḥ śitaiḥ śaraiḥ<BR>
08,033.029a	tad varma hemavikṛtaṃ rarāja nipatat tadā<BR>
08,033.029c	savidyudabhraṃ savituḥ śiṣṭaṃ vātahataṃ yathā<BR>
08,033.030a	tad aṅgaṃ puruṣendrasya bhraṣṭavarma vyarocata<BR>
08,033.030c	ratnair alaṃkṛtaṃ divyair vyabhraṃ niśi yathā nabhaḥ<BR>
08,033.031a	sa vivarmā śaraiḥ pārtho rudhireṇa samukṣitaḥ<BR>
08,033.031b*0445_01	babhāse puruṣaśreṣṭha udyann iva divākaraḥ<BR>
08,033.031b*0445_02	sa śarārpitasarvāṅgaś chinnavarmātha saṃyuge<BR>
08,033.031b*0445_03	kṣatradharmaṃ samāsthāya siṃhanādam athākarot<BR>
08,033.031b*0445_04	naditvā ca ciraṃ kālaṃ pāṇḍavo rabhaso raṇe<BR>
08,033.031c	kruddhaḥ sarvāyasīṃ śaktiṃ cikṣepādhirathiṃ prati<BR>
08,033.032a	tāṃ jvalantīm ivākāśe śaraiś ciccheda saptabhiḥ<BR>
08,033.032c	sā chinnā bhūmim apatan maheṣvāsasya sāyakaiḥ<BR>
08,033.033a	tato bāhvor lalāṭe ca hṛdi caiva yudhiṣṭhiraḥ<BR>
08,033.033c	caturbhis tomaraiḥ karṇaṃ tāḍayitvā mudānadat<BR>
08,033.034a	udbhinnarudhiraḥ karṇaḥ kruddhaḥ sarpa iva śvasan<BR>
08,033.034b*0446_01	jaghāna sūtaṃ pārthasya pārṣṇiṃ ca navabhiḥ śaraiḥ<BR>
08,033.034c	dhvajaṃ ciccheda bhallena tribhir vivyādha pāṇḍavam<BR>
08,033.034d*0447_01	hatvā sūtaṃ ca pārthasya pṛṣṭhagopaṃ ca sāyakaiḥ<BR>
08,033.034e	iṣudhī cāsya ciccheda rathaṃ ca tilaśo 'cchinat<BR>
08,033.034f*0448_01	kālavālās tu ye pārthaṃ dantavarṇāvahan hayāḥ<BR>
08,033.034f*0448_02	tair yuktaṃ ratham āsthāya prāyād rājā parāṅmukhaḥ<BR>
08,033.034f@010_0001	etasminn antare śūrāḥ pāṇḍavānāṃ mahārathāḥ<BR>
08,033.034f@010_0002	vavarṣuḥ śaravarṣāṇi rādheyaṃ prati bhārata<BR>
08,033.034f@010_0003	sātyakiḥ pañcaviṃśatyā śikhaṇḍī navabhiḥ śaraiḥ<BR>
08,033.034f@010_0004	avarṣatāṃ mahārāja rādheyaṃ śatrukarśanam<BR>
08,033.034f@010_0005	śaineyaṃ tu tataḥ kruddhaḥ karṇaḥ pañcabhir āyasaiḥ<BR>
08,033.034f@010_0006	vivyādha samare rājaṃs tribhiś cānyaiḥ śilīmukhaiḥ<BR>
08,033.034f@010_0007	dakṣiṇaṃ tu bhujaṃ tasya tribhiḥ karṇo 'py avidhyata<BR>
08,033.034f@010_0008	savyaṃ ṣoḍaśabhir bāṇair yantāraṃ cāsya saptabhiḥ<BR>
08,033.034f@010_0009	athāsya caturo vāhāṃś caturbhir niśitaiḥ śaraiḥ<BR>
08,033.034f@010_0010	sūtaputro 'nayat kṣipraṃ yamasya sadanaṃ prati<BR>
08,033.034f@010_0011	apareṇātha bhallena dhanuś chittvā mahārathaḥ<BR>
08,033.034f@010_0012	sāratheḥ saśirastrāṇaṃ śiraḥ kāyād apāharat<BR>
08,033.034f@010_0013	hatāśvasūte tu rathe sthitaḥ sa śinipuṃgavaḥ<BR>
08,033.034f@010_0014	śaktiṃ cikṣepa karṇāya vaiḍūryamaṇibhūṣitām<BR>
08,033.034f@010_0015	tām āpatantīṃ sahasā dvidhā ciccheda bhārata<BR>
08,033.034f@010_0016	karṇo vai dhanvināṃ śreṣṭhas tāṃś ca sarvān avārayat<BR>
08,033.034f@010_0017	tatas tān niśitair bāṇaiḥ pāṇḍavānāṃ mahārathān<BR>
08,033.034f@010_0018	nyavārayad ameyātmā śikṣayā ca balena ca<BR>
08,033.034f@010_0019	ardayitvā śarais tāṃs tu siṃhaḥ kṣudramṛgān iva<BR>
08,033.034f@010_0020	pīḍayan dharmarājānaṃ śaraiḥ saṃnataparvabhiḥ<BR>
08,033.034f@010_0021	abhyadravata rādheyo dharmaputraṃ śitaiḥ śaraiḥ<BR>
08,033.035a	evaṃ pārtho vyapāyāt sa nihataprārṣṭisārathiḥ<BR>
08,033.035c	aśaknuvan pramukhataḥ sthātuṃ karṇasya durmanāḥ<BR>
08,033.036a	tam abhidrutya rādheyaḥ skandhaṃ saṃspṛśya pāṇinā<BR>
08,033.036b*0449_01	vajracchatrāṅkuśair matsyair dhvajakūrmāmbujādibhiḥ<BR>
08,033.036b*0449_02	lakṣaṇair upapannena pāṇinā pāṇḍunandanam<BR>
08,033.036b*0449_03	pavitrīkartum ātmānaṃ skandhopari samaspṛśat<BR>
08,033.036b*0449_04	grahītum icchan sa balāt kuntīvākyaṃ ca so 'smarat<BR>
08,033.036b*0449_05	taṃ śalyaḥ prāha mā karṇa gṛhṇīthāḥ pārthivottamam<BR>
08,033.036b*0449_06	gṛhītamātro hatvā tvāṃ mā kariṣyati bhasmasāt<BR>
08,033.036c	abravīt prahasan rājan kutsayann iva pāṇḍavam<BR>
08,033.037a	kathaṃ nāma kule jātaḥ kṣatradharme vyavasthitaḥ<BR>
08,033.037c	prajahyāt samare śatrūn prāṇān rakṣan mahāhave<BR>
08,033.038a	na bhavān kṣatradharmeṣu kuśalo 'sīti me matiḥ<BR>
08,033.038c	brāhme bale bhavān yuktaḥ svādhyāye yajñakarmaṇi<BR>
08,033.039a	mā sma yudhyasva kaunteya mā ca vīrān samāsadaḥ<BR>
08,033.039c	mā cainān apriyaṃ brūhi mā ca vraja mahāraṇam<BR>
08,033.039d*0450_01	vaktavyā māriṣānye tu na vaktavyās tu mādṛśāḥ<BR>
08,033.039d*0450_02	mādṛśān hi bruvan yuddhe etad anyac ca lapsyase<BR>
08,033.039d*0450_03	svagṛhaṃ gaccha kaunteya yatra vā keśavārjunau<BR>
08,033.039d*0450_04	na hi tvāṃ samare rājan hanyāt karṇaḥ kathaṃ cana<BR>
08,033.039d*0451_00	saṃjayaḥ<BR>
08,033.039d*0451_01	varapradānaṃ kuntyās tu karṇaḥ smṛtvā mahārathaḥ<BR>
08,033.039d*0451_02	vadhaprāptaṃ tu kaunteyaṃ nāvadhīt puruṣottamam<BR>
08,033.040a	evam uktvā tataḥ pārthaṃ visṛjya ca mahābalaḥ<BR>
08,033.040c	nyahanat pāṇḍavīṃ senāṃ vajrahasta ivāsurīm<BR>
08,033.040e	tataḥ prāyād drutaṃ rājan vrīḍann iva janeśvaraḥ<BR>
08,033.041a	atha prayāntaṃ rājānam anvayus te tadācyutam<BR>
08,033.041c	cedipāṇḍavapāñcālāḥ sātyakiś ca mahārathaḥ<BR>
08,033.041e	draupadeyās tathā śūrā mādrīputrau ca pāṇḍavau<BR>
08,033.042a	tato yudhiṣṭhirānīkaṃ dṛṣṭvā karṇaḥ parāṅmukham<BR>
08,033.042c	kurubhiḥ sahito vīraiḥ pṛṣṭhagaiḥ pṛṣṭham anvayāt<BR>
08,033.043a	śaṅkhabherīninādaiś ca kārmukāṇāṃ ca nisvanaiḥ<BR>
08,033.043c	babhūva dhārtarāṣṭrāṇāṃ siṃhanādaravas tadā<BR>
08,033.044a	yudhiṣṭhiras tu kauravya ratham āruhya satvaraḥ<BR>
08,033.044c	śrutakīrter mahārāja dṛṣṭavān karṇavikramam<BR>
08,033.045a	kālyamānaṃ balaṃ dṛṣṭvā dharmarājo yudhiṣṭhiraḥ<BR>
08,033.045c	tān yodhān abravīt kruddho hatainaṃ vai sahasraśaḥ<BR>
08,033.046a	tato rājñābhyanujñātāḥ pāṇḍavānāṃ mahārathāḥ<BR>
08,033.046c	bhīmasenamukhāḥ sarve putrāṃs te pratyupādravan<BR>
08,033.047a	abhavat tumulaḥ śabdo yodhānāṃ tatra bhārata<BR>
08,033.047c	hastyaśvarathapattīnāṃ śastrāṇāṃ ca tatas tataḥ<BR>
08,033.047d*0452_01	udgataḥ pratisṛṣṭānāṃ śastrāṇāṃ ca tatas tataḥ<BR>
08,033.048a	uttiṣṭhata praharata praitābhipatateti ca<BR>
08,033.048c	iti bruvāṇā anyonyaṃ jaghnur yodhā raṇājire<BR>
08,033.049a	abhracchāyeva tatrāsīc charavṛṣṭibhir ambare<BR>
08,033.049c	samāvṛttair naravarair nighnadbhir itaretaram<BR>
08,033.050a	vipatākādhvajacchatrā vyaśvasūtāyudhā raṇe<BR>
08,033.050c	vyaṅgāṅgāvayavāḥ petuḥ kṣitau kṣīṇā hateśvarāḥ<BR>
08,033.051a	pravarāṇīva śailānāṃ śikharāṇi dvipottamāḥ<BR>
08,033.051b*0453_01	pralutvā vīra śailānāṃ śikharāṇi dvipopamāḥ<BR>
08,033.051c	sārohā nihatāḥ petur vajrabhinnā ivādrayaḥ<BR>
08,033.052a	chinnabhinnaviparyastair varmālaṃkāravigrahaiḥ<BR>
08,033.052c	sārohās turagāḥ petur hatavīrāḥ sahasraśaḥ<BR>
08,033.053a	vipraviddhāyudhāṅgāś ca dviradāśvarathair hatāḥ<BR>
08,033.053c	prativīraiś ca saṃmarde pattisaṃghāḥ sahasraśaḥ<BR>
08,033.054a	viśālāyatatāmrākṣaiḥ padmendusadṛśānanaiḥ<BR>
08,033.054c	śirobhir yuddhaśauṇḍānāṃ sarvataḥ saṃstṛtā mahī<BR>
08,033.055a	tathā tu vitate vyomni nisvanaṃ śuśruvur janāḥ<BR>
08,033.055c	vimānair apsaraḥsaṃghair gītavāditranisvanaiḥ<BR>
08,033.056a	hatān kṛttān abhimukhān vīrān vīraiḥ sahasraśaḥ<BR>
08,033.056c	āropyāropya gacchanti vimāneṣv apsarogaṇāḥ<BR>
08,033.056d*0454_01	tavāyaṃ na tavaivāyaṃ mamāyam iti vallabhaḥ<BR>
08,033.056d*0455_01	pariṣvakto vijānāti nārībhir uparisthitaḥ<BR>
08,033.056d*0455_02	iti bāhulatāpāśapāśino divyarūpiṇaḥ<BR>
08,033.056d*0455_03	samādhāyāpsaraḥsaṃghā nānāyānair divaṃ yayuḥ<BR>
08,033.057a	tad dṛṣṭvā mahad āścaryaṃ pratyakṣaṃ svargalipsayā<BR>
08,033.057c	prahṛṣṭamanasaḥ śūrāḥ kṣipraṃ jagmuḥ parasparam<BR>
08,033.058a	rathino rathibhiḥ sārdhaṃ citraṃ yuyudhur āhave<BR>
08,033.058c	pattayaḥ pattibhir nāgā nāgaiḥ saha hayair hayāḥ<BR>
08,033.059a	evaṃ pravṛtte saṃgrāme gajavājijanakṣaye<BR>
08,033.059c	sainye ca rajasā vyāpte sve svāñ jaghnuḥ pare parān<BR>
08,033.060a	kacākaci babhau yuddhaṃ dantādanti nakhānakhi<BR>
08,033.060c	muṣṭiyuddhaṃ niyuddhaṃ ca dehapāpmavināśanam<BR>
08,033.061a	tathā vartati saṃgrāme gajavājijanakṣaye<BR>
08,033.061c	narāśvagajadehebhyaḥ prasṛtā lohitāpagā<BR>
08,033.061e	narāśvagajadehān sā vyuvāha patitān bahūn<BR>
08,033.062a	narāśvagajasaṃbādhe narāśvagajasādinām<BR>
08,033.062c	lohitodā mahāghorā nadī lohitakardamā<BR>
08,033.062e	narāśvagajadehān sā vahantī bhīrubhīṣaṇī<BR>
08,033.063a	tasyāḥ paramapāraṃ ca vrajanti vijayaiṣiṇaḥ<BR>
08,033.063c	gādhena ca plavantaś ca nimajjyonmajjya cāpare<BR>
08,033.064a	te tu lohitadigdhāṅgā raktavarmāyudhāmbarāḥ<BR>
08,033.064c	sasnus tasyāṃ papuś cāsṛṅ mamluś ca bharatarṣabha<BR>
08,033.065a	rathān aśvān narān nāgān āyudhābharaṇāni ca<BR>
08,033.065c	vasanāny atha varmāṇi hanyamānān hatān api<BR>
08,033.065e	bhūmiṃ khaṃ dyāṃ diśaś caiva prāyaḥ paśyāma lohitam<BR>
08,033.066a	lohitasya tu gandhena sparśena ca rasena ca<BR>
08,033.066c	rūpeṇa cātiriktena śabdena ca visarpatā<BR>
08,033.066e	viṣādaḥ sumahān āsīt prāyaḥ sainyasya bhārata<BR>
08,033.067a	tat tu viprahataṃ sainyaṃ bhīmasenamukhais tava<BR>
08,033.067c	bhūyaḥ samādravan vīrāḥ sātyakipramukhā rathāḥ<BR>
08,033.068a	teṣām āpatatāṃ vegam aviṣahya mahātmanām<BR>
08,033.068c	putrāṇāṃ te mahat sainyam āsīd rājan parāṅmukham<BR>
08,033.069a	tat prakīrṇarathāśvebhaṃ naravājisamākulam<BR>
08,033.069c	vidhvastacarmakavacaṃ praviddhāyudhakārmukam<BR>
08,033.070a	vyadravat tāvakaṃ sainyaṃ loḍyamānaṃ samantataḥ<BR>
08,033.070c	siṃhārditaṃ mahāraṇye yathā gajakulaṃ tathā<BR>
08,034.001	saṃjaya uvāca<BR>
08,034.001a	tān abhidravato dṛṣṭvā pāṇḍavāṃs tāvakaṃ balam<BR>
08,034.001b*0456_01	duryodhano mahārāja vārayām āsa sarvaśaḥ<BR>
08,034.001b*0456_02	yodhāṃś ca svabalaṃ caiva samantād bharatarṣabha<BR>
08,034.001c	krośatas tava putrasya na sma rājan nyavartata<BR>
08,034.002a	tataḥ pakṣāt prapakṣāc ca prapakṣaiś cāpi dakṣiṇāt<BR>
08,034.002c	udastaśastrāḥ kuravo bhīmam abhyadravan raṇe<BR>
08,034.003a	karṇo 'pi dṛṣṭvā dravato dhārtarāṣṭrān parāṅmukhān<BR>
08,034.003b*0457_01	madrarājam uvācedaṃ yāhi bhīmarathaṃ prati<BR>
08,034.003b*0457_02	evam uktaś ca karṇena śalyo madrādhipas tadā<BR>
08,034.003c	haṃsavarṇān hayāgryāṃs tān praiṣīd yatra vṛkodaram<BR>
08,034.004a	te preṣitā mahārāja śalyenāhavaśobhinā<BR>
08,034.004c	bhīmasenarathaṃ prāpya samasajjanta vājinaḥ<BR>
08,034.005a	dṛṣṭvā karṇaṃ samāyāntaṃ bhīmaḥ krodhasamanvitaḥ<BR>
08,034.005c	matiṃ dadhre vināśāya karṇasya bharatarṣabha<BR>
08,034.006a	so 'bravīt sātyakiṃ vīraṃ dhṛṣṭadyumnaṃ ca pārṣatam<BR>
08,034.006c	enaṃ rakṣata rājānaṃ dharmātmānaṃ yudhiṣṭhiram<BR>
08,034.006e	saṃśayān mahato muktaṃ kathaṃ cit prekṣato mama<BR>
08,034.007a	agrato me kṛto rājā chinnasarvaparicchadaḥ<BR>
08,034.007c	duryodhanasya prītyarthaṃ rādheyena durātmanā<BR>
08,034.008a	antam adya kariṣyāmi tasya duḥkhasya pārṣata<BR>
08,034.008c	hantā vāsmi raṇe karṇaṃ sa vā māṃ nihaniṣyati<BR>
08,034.008e	saṃgrāmeṇa sughoreṇa satyam etad bravīmi vaḥ<BR>
08,034.009a	rājānam adya bhavatāṃ nyāsabhūtaṃ dadāmi vai<BR>
08,034.009c	asya saṃrakṣaṇe sarve yatadhvaṃ vigatajvarāḥ<BR>
08,034.010a	evam uktvā mahābāhuḥ prāyād ādhirathiṃ prati<BR>
08,034.010c	siṃhanādena mahatā sarvāḥ saṃnādayan diśaḥ<BR>
08,034.011a	dṛṣṭvā tvaritam āyāntaṃ bhīmaṃ yuddhābhinandinam<BR>
08,034.011c	sūtaputram athovāca madrāṇām īśvaro vibhuḥ<BR>
08,034.012a	paśya karṇa mahābāhuṃ kruddhaṃ pāṇḍavanandanam<BR>
08,034.012c	dīrghakālārjitaṃ krodhaṃ moktukāmaṃ tvayi dhruvam<BR>
08,034.013a	īdṛśaṃ nāsya rūpaṃ me dṛṣṭapūrvaṃ kadā cana<BR>
08,034.013c	abhimanyau hate karṇa rākṣase vā ghaṭotkace<BR>
08,034.014a	trailokyasya samastasya śaktaḥ kruddho nivāraṇe<BR>
08,034.014c	bibharti yādṛśaṃ rūpaṃ kālāgnisadṛśaṃ śubham<BR>
08,034.015a	iti bruvati rādheyaṃ madrāṇām īśvare nṛpa<BR>
08,034.015c	abhyavartata vai karṇaṃ krodhadīpto vṛkodaraḥ<BR>
08,034.016a	tathāgataṃ tu saṃprekṣya bhīmaṃ yuddhābhinandinam<BR>
08,034.016c	abravīd vacanaṃ śalyaṃ rādheyaḥ prahasann iva<BR>
08,034.017a	yad uktaṃ vacanaṃ me 'dya tvayā madrajaneśvara<BR>
08,034.017c	bhīmasenaṃ prati vibho tat satyaṃ nātra saṃśayaḥ<BR>
08,034.018a	eṣa śūraś ca vīraś ca krodhanaś ca vṛkodaraḥ<BR>
08,034.018c	nirapekṣaḥ śarīre ca prāṇataś ca balādhikaḥ<BR>
08,034.019a	ajñātavāsaṃ vasatā virāṭanagare tadā<BR>
08,034.019c	draupadyāḥ priyakāmena kevalaṃ bāhusaṃśrayāt<BR>
08,034.019e	gūḍhabhāvaṃ samāśritya kīcakaḥ sagaṇo hataḥ<BR>
08,034.020a	so 'dya saṃgrāmaśirasi saṃnaddhaḥ krodhamūrcchitaḥ<BR>
08,034.020c	kiṃkarodyatadaṇḍena mṛtyunāpi vrajed raṇam<BR>
08,034.021a	cirakālābhilaṣito mamāyaṃ tu manorathaḥ<BR>
08,034.021c	arjunaṃ samare hanyāṃ māṃ vā hanyād dhanaṃjayaḥ<BR>
08,034.021e	sa me kadā cid adyaiva bhaved bhīmasamāgamāt<BR>
08,034.021f*0458_01	saṃśayaḥ sumahāñ śalya prāpya bhīmam ariṃdamam<BR>
08,034.022a	nihate bhīmasene tu yadi vā virathīkṛte<BR>
08,034.022c	abhiyāsyati māṃ pārthas tan me sādhu bhaviṣyati<BR>
08,034.022e	atra yan manyase prāptaṃ tac chīghraṃ saṃpradhāraya<BR>
08,034.022f*0459_01	bhīmasenaṃ samāsādya mayā śakyaṃ nivartitum<BR>
08,034.022f*0459_02	mūrtimantam ahaṃ manye mārutiṃ marutāṃ patim<BR>
08,034.022f*0459_03	yudhiṣṭhiraṃ bhīmam ihātha śaknuyāṃ<BR>
08,034.022f*0459_04	yamau tathā daṇḍadharaṃ yamaprabham<BR>
08,034.022f*0459_05	tair eva naḥ sukhakaram āhavo 'stu<BR>
08,034.022f*0459_06	vrajāmi bībhatsum ahaṃ gadādharam<BR>
08,034.023a	etac chrutvā tu vacanaṃ rādheyasya mahātmanaḥ<BR>
08,034.023c	uvāca vacanaṃ śalyaḥ sūtaputraṃ tathāgatam<BR>
08,034.024a	abhiyāsi mahābāho bhīmasenaṃ mahābalam<BR>
08,034.024c	nirasya bhīmasenaṃ tu tataḥ prāpsyasi phalgunam<BR>
08,034.024d*0460_01	nirapekṣaś ca yudhyasva śaktiṃ svāṃ saṃpradarśayan<BR>
08,034.025a	yas te kāmo 'bhilaṣitaś cirāt prabhṛti hṛdgataḥ<BR>
08,034.025c	sa vai saṃpatsyate karṇa satyam etad bravīmi te<BR>
08,034.026a	evam ukte tataḥ karṇaḥ śalyaṃ punar abhāṣata<BR>
08,034.026c	hantāham arjunaṃ saṃkhye māṃ vā hantā dhanaṃjayaḥ<BR>
08,034.026d*0461_01	evam uktvā tato rājan rādheyo rathināṃ varaḥ<BR>
08,034.026e	yuddhe manaḥ samādhāya yāhi yāhīty acodayat<BR>
08,034.027a	tataḥ prāyād rathenāśu śalyas tatra viśāṃ pate<BR>
08,034.027c	yatra bhīmo maheṣvāso vyadrāvayata vāhinīm<BR>
08,034.028a	tatas tūryaninādaś ca bherīṇāṃ ca mahāsvanaḥ<BR>
08,034.028c	udatiṣṭhata rājendra karṇabhīmasamāgame<BR>
08,034.029a	bhīmaseno 'tha saṃkruddhas tava sainyaṃ durāsadam<BR>
08,034.029c	nārācair vimalais tīkṣṇair diśaḥ prādrāvayad balī<BR>
08,034.030a	sa saṃnipātas tumulo bhīmarūpo viśāṃ pate<BR>
08,034.030c	āsīd raudro mahārāja karṇapāṇḍavayor mṛdhe<BR>
08,034.030e	tato muhūrtād rājendra pāṇḍavaḥ karṇam ādravat<BR>
08,034.030e*0462_01	**** **** nātikṛcchrād dhasann iva<BR>
08,034.030e*0462_02	bhīmaseno mahābāhuḥ<BR>
08,034.031a	tam āpatantaṃ saṃprekṣya karṇo vaikartano vṛṣaḥ<BR>
08,034.031c	ājaghānorasi kruddho nārācena stanāntare<BR>
08,034.031e	punaś cainam ameyātmā śaravarṣair avākirat<BR>
08,034.032a	sa viddhaḥ sūtaputreṇa chādayām āsa patribhiḥ<BR>
08,034.032c	vivyādha niśitaiḥ karṇa navabhir nataparvabhiḥ<BR>
08,034.033a	tasya karṇo dhanurmadhye dvidhā ciccheda patriṇā<BR>
08,034.033c	atha taṃ chinnadhanvānam abhyavidhyat stanāntare<BR>
08,034.033e	nārācena sutīkṣṇena sarvāvaraṇabhedinā<BR>
08,034.034a	so 'nyat kārmukam ādāya sūtaputraṃ vṛkodaraḥ<BR>
08,034.034c	rājan marmasu marmajño viddhvā suniśitaiḥ śaraiḥ<BR>
08,034.034e	nanāda balavan nādaṃ kampayann iva rodasī<BR>
08,034.035a	taṃ karṇaḥ pañcaviṃśatyā nārācānāṃ samārdayat<BR>
08,034.035c	madotkaṭaṃ vane dṛptam ulkābhir iva kuñjaram<BR>
08,034.036a	tataḥ sāyakabhinnāṅgaḥ pāṇḍavaḥ krodhamūrcchitaḥ<BR>
08,034.036c	saṃrambhāmarṣatāmrākṣaḥ sūtaputravadhecchayā<BR>
08,034.037a	sa kārmuke mahāvegaṃ bhārasādhanam uttamam<BR>
08,034.037c	girīṇām api bhettāraṃ sāyakaṃ samayojayat<BR>
08,034.038a	vikṛṣya balavac cāpam ā karṇād atimārutiḥ<BR>
08,034.038c	taṃ mumoca maheṣvāsaḥ kruddhaḥ karṇajighāṃsayā<BR>
08,034.039a	sa visṛṣṭo balavatā bāṇo vajrāśanisvanaḥ<BR>
08,034.039c	adārayad raṇe karṇaṃ vajravega ivācalam<BR>
08,034.040a	sa bhīmasenābhihato sūtaputraḥ kurūdvaha<BR>
08,034.040c	niṣasāda rathopasthe visaṃjñaḥ pṛtanāpatiḥ<BR>
08,034.040d*0463_01	rudhireṇāvasiktāṅgo gatāsuvad ariṃdamaḥ<BR>
08,034.040d@011_0001	etasminn antare dṛṣṭvā madrarājo vṛkodaram<BR>
08,034.040d@011_0002	jihvāṃ chettuṃ samāyāntaṃ sāntvayann idam abravīt<BR>
08,034.040d@011_0003	bhīmasena mahābāho yat tvā vakṣyāmi tac chṛṇu<BR>
08,034.040d@011_0004	vacanaṃ hetusaṃpannaṃ śrutvā caitat tathā kuru<BR>
08,034.040d@011_0005	arjunena pratijñāto vadhaḥ karṇasya śuṣmiṇaḥ<BR>
08,034.040d@011_0006	bhīma uvāca<BR>
08,034.040d@011_0006	tāṃ tathā kuru bhadraṃ te pratijñāṃ savyasācinaḥ<BR>
08,034.040d@011_0007	dṛḍhavratatvaṃ pārthasya jānāmi nṛpasattama<BR>
08,034.040d@011_0008	rājñas tu dharṣaṇaṃ pāpaḥ kṛtavān mama saṃnidhau<BR>
08,034.040d@011_0009	tataḥ krodhābhibhūtena śeṣaṃ na gaṇitaṃ mayā<BR>
08,034.040d@011_0010	patite cāpi rādheye na me manyuḥ śamaṃ gataḥ<BR>
08,034.040d@011_0011	jihvoddharaṇam evāsya prāptakālaṃ mataṃ mama<BR>
08,034.040d@011_0012	anena tu nṛśaṃsena samaveteṣu rājasu<BR>
08,034.040d@011_0013	asmākaṃ śṛṇvatāṃ kṛṣṇā yāni vākyāni mātula<BR>
08,034.040d@011_0014	asahyāni ca nīcena bahūni śrāvitāni bhoḥ<BR>
08,034.040d@011_0015	nūnaṃ te tat parijñātaṃ dūrasthasyāpi pārthiva<BR>
08,034.040d@011_0016	chedanaṃ cāsya jihvāyās tad evākāṅkṣitaṃ mayā<BR>
08,034.040d@011_0017	rājñas tu priyakāmena kālo 'yaṃ paripālitaḥ<BR>
08,034.040d@011_0018	bhavatā tu yad ukto 'smi vākyaṃ hetvarthasaṃhitam<BR>
08,034.040d@011_0019	tad gṛhītaṃ mahārāja kaṭukastham ivauṣadham<BR>
08,034.040d@011_0020	hīnapratijño bībhatsur na hi jīveta karhi cit<BR>
08,034.040d@011_0021	asmin vinaṣṭe naṣṭāḥ smaḥ sarva eva sakeśavāḥ<BR>
08,034.040d@011_0022	adya caiva nṛśaṃsātmā pāpaḥ pāpakṛtāṃ varaḥ<BR>
08,034.040d@011_0023	gamiṣyati parābhāvaṃ dṛṣṭamātraḥ kirīṭinā<BR>
08,034.040d@011_0024	yudhiṣṭhirasya kopena pūrvaṃ dagdho nṛśaṃsakṛt<BR>
08,034.040d@011_0025	tvayā saṃrakṣitas tv adya matsamīpād upāyataḥ<BR>
08,034.041a	tato madrādhipo dṛṣṭvā visaṃjñaṃ sūtanandanam<BR>
08,034.041c	apovāha rathenājau karṇam āhavaśobhinam<BR>
08,034.042a	tataḥ parājite karṇe dhārtarāṣṭrīṃ mahācamūm<BR>
08,034.042c	vyadrāvayad bhīmaseno yathendro dānavīṃ camūm<BR>
08,035.001	dhṛtarāṣṭra uvāca<BR>
08,035.001a	suduṣkaram idaṃ karma kṛtaṃ bhīmena saṃjaya<BR>
08,035.001c	yena karṇo mahābāhū rathopasthe nipātitaḥ<BR>
08,035.002a	karṇo hy eko raṇe hantā sṛñjayān pāṇḍavaiḥ saha<BR>
08,035.002c	iti duryodhanaḥ sūta prābravīn māṃ muhur muhuḥ<BR>
08,035.003a	parājitaṃ tu rādheyaṃ dṛṣṭvā bhīmena saṃyuge<BR>
08,035.003c	tataḥ paraṃ kim akarot putro duryodhano mama<BR>
08,035.004	saṃjaya uvāca<BR>
08,035.004a	vibhrāntaṃ prekṣya rādheyaṃ sūtaputraṃ mahāhave<BR>
08,035.004c	mahatyā senayā rājan sodaryān samabhāṣata<BR>
08,035.005a	śīghraṃ gacchata bhadraṃ vo rādheyaṃ parirakṣata<BR>
08,035.005c	bhīmasenabhayāgādhe majjantaṃ vyasanārṇave<BR>
08,035.006a	te tu rājñā samādiṣṭā bhīmasenajighāṃsavaḥ<BR>
08,035.006c	abhyavartanta saṃkruddhāḥ pataṃgā iva pāvakam<BR>
08,035.007a	śrutāyur durdharaḥ krātho vivitsur vikaṭaḥ samaḥ<BR>
08,035.007c	niṣaṅgī kavacī pāśī tathā nandopanandakau<BR>
08,035.008a	duṣpradharṣaḥ subāhuś ca vātavegasuvarcasau<BR>
08,035.008c	dhanurgrāho durmadaś ca tathā sattvasamaḥ sahaḥ<BR>
08,035.009a	ete rathaiḥ parivṛtā vīryavanto mahābalāḥ<BR>
08,035.009c	bhīmasenaṃ samāsādya samantāt paryavārayan<BR>
08,035.009e	te vyamuñcañ śaravrātān nānāliṅgān samantataḥ<BR>
08,035.010a	sa tair abhyardyamānas tu bhīmaseno mahābalaḥ<BR>
08,035.010c	teṣām āpatatāṃ kṣipraṃ sutānāṃ te narādhipa<BR>
08,035.010e	rathaiḥ pañcāśatā sārdhaṃ pañcāśan nyahanad rathān<BR>
08,035.011a	vivitsos tu tataḥ kruddho bhallenāpāharac chiraḥ<BR>
08,035.011c	sakuṇḍalaśirastrāṇaṃ pūrṇacandropamaṃ tadā<BR>
08,035.011d*0464_01	aśobhata mahārāja pūrṇacandra ivāmbare<BR>
08,035.011e	bhīmena ca mahārāja sa papāta hato bhuvi<BR>
08,035.012a	taṃ dṛṣṭvā nihataṃ śūraṃ bhrātaraḥ sarvataḥ prabho<BR>
08,035.012c	abhyadravanta samare bhīmaṃ bhīmaparākramam<BR>
08,035.013a	tato 'parābhyāṃ bhallābhyāṃ putrayos te mahāhave<BR>
08,035.013c	jahāra samare prāṇān bhīmo bhīmaparākramaḥ<BR>
08,035.014a	tau dharām anvapadyetāṃ vātarugṇāv iva drumau<BR>
08,035.014c	vikaṭaś ca samaś cobhau devagarbhasamau nṛpa<BR>
08,035.015a	tatas tu tvarito bhīmaḥ krāthaṃ ninye yamakṣayam<BR>
08,035.015c	nārācena sutīkṣṇena sa hato nyapatad bhuvi<BR>
08,035.016a	hāhākāras tatas tīvraḥ saṃbabhūva janeśvara<BR>
08,035.016c	vadhyamāneṣu te rājaṃs tadā putreṣu dhanviṣu<BR>
08,035.017a	teṣāṃ saṃlulite sainye bhīmaseno mahābalaḥ<BR>
08,035.017c	nandopanandau samare prāpayad yamasādanam<BR>
08,035.018a	tatas te prādravan bhītāḥ putrās te vihvalīkṛtāḥ<BR>
08,035.018c	bhīmasenaṃ raṇe dṛṣṭvā kālāntakayamopamam<BR>
08,035.019a	putrāṃs te nihatān dṛṣṭvā sūtaputro mahāmanāḥ<BR>
08,035.019c	haṃsavarṇān hayān bhūyaḥ prāhiṇod yatra pāṇḍavaḥ<BR>
08,035.020a	te preṣitā mahārāja madrarājena vājinaḥ<BR>
08,035.020c	bhīmasenarathaṃ prāpya samasajjanta vegitāḥ<BR>
08,035.021a	sa saṃnipātas tumulo ghorarūpo viśāṃ pate<BR>
08,035.021c	āsīd raudro mahārāja karṇapāṇḍavayor mṛdhe<BR>
08,035.022a	dṛṣṭvā mama mahārāja tau sametau mahārathau<BR>
08,035.022c	āsīd buddhiḥ kathaṃ nūnam etad adya bhaviṣyati<BR>
08,035.022d*0465_01	ājaghne bahubhir bāṇair dhvajam ekeṣuṇāhanat<BR>
08,035.022d*0465_02	sārathiṃ cāsya bhallena preṣayām āsa mṛtyave<BR>
08,035.022d*0466_01	chittvā ca kārmukaṃ tūrṇaṃ pāṇḍavasyāśu patriṇā<BR>
08,035.022d@012_0001	tato bhīmo raṇaślāghī chādayām āsa patribhiḥ<BR>
08,035.022d@012_0002	karṇaṃ raṇe mahārāja putrāṇāṃ tava paśyatām<BR>
08,035.022d@012_0003	tataḥ karṇo bhṛśaṃ kruddho bhīmaṃ navabhir āyasaiḥ<BR>
08,035.022d@012_0004	vivyādha paramāstrajño bhallaiḥ saṃnataparvabhiḥ<BR>
08,035.022d@012_0005	āhataḥ sa mahābāhur bhīmo bhīmaparākramaḥ<BR>
08,035.022d@012_0006	ākarṇapūrṇair viśikhaiḥ karṇaṃ vivyādha saptabhiḥ<BR>
08,035.022d@012_0007	tataḥ karṇo mahārāja āśīviṣa iva śvasan<BR>
08,035.022d@012_0008	śaravarṣeṇa mahatā chādayām āsa pāṇḍavam<BR>
08,035.022d@012_0009	bhīmo 'pi taṃ śaravrātaiś chādayitvā mahāratham<BR>
08,035.022d@012_0010	paśyatāṃ kauraveyāṇāṃ vinanarda mahābalaḥ<BR>
08,035.022d@012_0011	tataḥ karṇo bhṛśaṃ kruddho dṛḍham ādāya kārmukam<BR>
08,035.022d@012_0012	bhīmaṃ vivyādha daśabhiḥ kaṅkapatraiḥ śilāśitaiḥ<BR>
08,035.022d@012_0013	kārmukaṃ cāsya ciccheda bhallena niśitena ca<BR>
08,035.022d@012_0014	tato bhīmo mahābāhur hemapaṭṭavibhūṣitam<BR>
08,035.022d@012_0015	parighaṃ ghoram ādāya mṛtyudaṇḍam ivāparam<BR>
08,035.022d@012_0016	karṇasya nidhanākāṅkṣī cikṣepātibalo nadan<BR>
08,035.022d@012_0017	tam āpatantaṃ parighaṃ vajrāśanisamasvanam<BR>
08,035.022d@012_0018	ciccheda bahudhā karṇaḥ śarair āśīviṣopamaiḥ<BR>
08,035.022d@012_0019	tataḥ kārmukam ādāya bhīmo dṛḍhataraṃ tadā<BR>
08,035.022d@012_0020	chādayām āsa viśikhaiḥ karṇaṃ parabalārdanam<BR>
08,035.022d@012_0021	tato yuddham abhūd ghoraṃ karṇapāṇḍavayor mṛdhe<BR>
08,035.022d@012_0022	harīndrayor iva muhuḥ parasparavadhaiṣiṇoḥ<BR>
08,035.022d@012_0023	tataḥ karṇo mahārāja bhīmasenaṃ tribhiḥ śaraiḥ<BR>
08,035.022d@012_0024	ākarṇamūlaṃ vivyādha dṛḍham āyamya kārmukam<BR>
08,035.022d@012_0025	so 'tividdho maheṣvāsaḥ karṇena balināṃ varaḥ<BR>
08,035.022d@012_0026	ghoram ādatta viśikhaṃ karṇakāyāvadāraṇam<BR>
08,035.022d@012_0027	tasya bhittvā tanutrāṇaṃ bhittvā kāyaṃ ca sāyakaḥ<BR>
08,035.022d@012_0028	prāviśad dharaṇīṃ rājan valmīkam iva pannagaḥ<BR>
08,035.022d@012_0029	sa tenātiprahāreṇa vyathito vihvalann iva<BR>
08,035.022d@012_0030	saṃcacāla rathe karṇaḥ kṣitikampe yathācalaḥ<BR>
08,035.022d@012_0031	tataḥ karṇo mahārāja roṣāmarṣasamanvitaḥ<BR>
08,035.022d@012_0032	pāṇḍavaṃ pañcaviṃśatyā nārācānāṃ samārpayat<BR>
08,035.023a	tato muhūrtād rājendra nātikṛcchrād dhasann iva<BR>
08,035.023c	virathaṃ bhīmakarmāṇaṃ bhīmaṃ karṇaś cakāra ha<BR>
08,035.024a	viratho bharataśreṣṭhaḥ prahasann anilopamaḥ<BR>
08,035.024b*0467_01	tato 'marṣī mahātejā viratho rathināṃ varaḥ<BR>
08,035.024c	gadāhasto mahābāhur apatat syandanottamāt<BR>
08,035.024d*0468_01	avaplutya ca vegena tava sainyaṃ viśāṃ pate<BR>
08,035.024d*0468_02	vyadhamad gadayā bhīmaḥ śaran meghān ivānilaḥ<BR>
08,035.024d*0469_01	gadayā ca mahārāja karṇasya rathakūbaram<BR>
08,035.024d*0469_02	pothayām āsa saṃkruddhaḥ samare śatrutāpanaḥ<BR>
08,035.024d*0470_01	sa krodhavaśam āpannaḥ pāṇḍuputraḥ pratāpavān<BR>
08,035.024d*0470_02	vidrāvya gadayā vīras tava putrān mahāhave<BR>
08,035.024d*0471_01	karṇaṃ śalyaṃ ca yugapad gadayā prahasann iva<BR>
08,035.024d*0471_02	apātayad rathopasthe nihatya vinanāda ha<BR>
08,035.025a	nāgān saptaśatān rājann īṣādantān prahāriṇaḥ<BR>
08,035.025c	vyadhamat sahasā bhīmaḥ kruddharūpaḥ paraṃtapaḥ<BR>
08,035.026a	dantaveṣṭeṣu netreṣu kambheṣu sa kaṭeṣu ca<BR>
08,035.026c	marmasv api ca marmajño ninadan vyadhamad bhṛśam<BR>
08,035.026d*0472_01	te 'bhyarditā mārutinā vinadanto bhṛśāturāḥ<BR>
08,035.027a	tatas te prādravan bhītāḥ pratīpaṃ prahitāḥ punaḥ<BR>
08,035.027c	mahāmātrais tam āvavrur meghā iva divākaram<BR>
08,035.028a	tān sa saptaśatān nāgān sārohāyudhaketanān<BR>
08,035.028c	bhūmiṣṭho gadayā jaghne śaranmeghān ivānilaḥ<BR>
08,035.029a	tataḥ subalaputrasya nāgān atibalān punaḥ<BR>
08,035.029c	pothayām āsa kaunteyo dvāpañcāśatam āhave<BR>
08,035.030a	tathā rathaśataṃ sāgraṃ pattīṃś ca śataśo 'parān<BR>
08,035.030c	nyahanat pāṇḍavo yuddhe tāpayaṃs tava vāhinīm<BR>
08,035.031a	pratāpyamānaṃ sūryeṇa bhīmena ca mahātmanā<BR>
08,035.031c	tava sainyaṃ saṃcukoca carma vahnigataṃ yathā<BR>
08,035.032a	te bhīmabhayasaṃtrastās tāvakā bharatarṣabha<BR>
08,035.032c	vihāya samare bhīmaṃ dudruvur vai diśo daśa<BR>
08,035.033a	rathāḥ pañcaśatāś cānye hrādinaś carmavarmiṇaḥ<BR>
08,035.033c	bhīmam abhyadravaṃs tūrṇaṃ śarapūgaiḥ samantataḥ<BR>
08,035.034a	tān sasūtarathān sarvān sapatākādhvajāyudhān<BR>
08,035.034c	pothayām āsa gadayā bhīmo viṣṇur ivāsurān<BR>
08,035.035a	tataḥ śakuninirdiṣṭāḥ sādinaḥ śūrasaṃmatāḥ<BR>
08,035.035c	trisāhasrā yayur bhīmaṃ śaktyṛṣṭiprāsapāṇayaḥ<BR>
08,035.036a	tān pratyudgamya yavanān aśvārohān varārihā<BR>
08,035.036c	vicaran vividhān mārgān ghātayām āsa pothayan<BR>
08,035.037a	teṣām āsīn mahāñ śabdas tāḍitānāṃ ca sārvaśaḥ<BR>
08,035.037c	asibhiś chidyamānānāṃ naḍānām iva bhārata<BR>
08,035.038a	evaṃ subalaputrasya trisāhasrān hayottamān<BR>
08,035.038c	hatvānyaṃ ratham āsthāya kruddho rādheyam abhyayāt<BR>
08,035.039a	karṇo 'pi samare rājan dharmaputram ariṃdamam<BR>
08,035.039c	śaraiḥ pracchādayām āsa sārathiṃ cāpy apātayat<BR>
08,035.040a	tataḥ saṃpradrutaṃ saṃkhye rathaṃ dṛṣṭvā mahārathaḥ<BR>
08,035.040c	anvadhāvat kiran bāṇaiḥ kaṅkapatrair ajihmagaiḥ<BR>
08,035.041a	rājānam abhi dhāvantaṃ śarair āvṛtya rodasī<BR>
08,035.041c	kruddhaḥ pracchādayām āsa śarajālena mārutiḥ<BR>
08,035.042a	saṃnivṛttas tatas tūrṇaṃ rādheyaḥ śatrukarśanaḥ<BR>
08,035.042c	bhīmaṃ pracchādayām āsa samantān niśitaiḥ śaraiḥ<BR>
08,035.043a	bhīmasenarathavyagraṃ karṇaṃ bhārata sātyakiḥ<BR>
08,035.043c	abhyardayad ameyātmā pārṣṇigrahaṇakāraṇāt<BR>
08,035.043e	abhyavartata karṇas tam ardito 'pi śarair bhṛśam<BR>
08,035.044a	tāv anyonyaṃ samāsādya vṛṣabhau sarvadhanvinām<BR>
08,035.044c	visṛjantau śarāṃś citrān vibhrājetāṃ manasvinau<BR>
08,035.045a	tābhyāṃ viyati rājendra vitataṃ bhīmadarśanam<BR>
08,035.045c	krauñcapṛṣṭhāruṇaṃ raudraṃ bāṇajālaṃ vyadṛśyata<BR>
08,035.046a	naiva sūryaprabhāṃ khaṃ vā na diśaḥ pradiśaḥ kutaḥ<BR>
08,035.046c	prājñāsiṣma vayaṃ tābhyāṃ śarair muktaiḥ sahasraśaḥ<BR>
08,035.047a	madhyāhne tapato rājan bhāskarasya mahāprabhāḥ<BR>
08,035.047c	hṛtāḥ sarvāḥ śaraughais taiḥ karṇamādhavayos tadā<BR>
08,035.048a	saubalaṃ kṛtavarmāṇaṃ drauṇim ādhirathiṃ kṛpam<BR>
08,035.048c	saṃsaktān pāṇḍavair dṛṣṭvā nivṛttāḥ kuravaḥ punaḥ<BR>
08,035.049a	teṣām āpatatāṃ śabdas tīvra āsīd viśāṃ pate<BR>
08,035.049c	uddhūtānāṃ yathā vṛṣṭyā sāgarāṇāṃ bhayāvahaḥ<BR>
08,035.050a	te sene bhṛśasaṃvigne dṛṣṭvānyonyaṃ mahāraṇe<BR>
08,035.050c	harṣeṇa mahatā yukte parigṛhya parasparam<BR>
08,035.051a	tataḥ pravavṛte yuddhaṃ madhyaṃ prāpte divākare<BR>
08,035.051c	yādṛśaṃ na kadā cid dhi dṛṣṭapūrvaṃ na ca śrutam<BR>
08,035.052a	balaughas tu samāsādya balaughaṃ sahasā raṇe<BR>
08,035.052c	upāsarpata vegena jalaugha iva sāgaram<BR>
08,035.053a	āsīn ninādaḥ sumahān balaughānāṃ parasparam<BR>
08,035.053c	garjatāṃ sāgaraughāṇāṃ yathā syān nisvano mahān<BR>
08,035.054a	te tu sene samāsādya vegavatyau parasparam<BR>
08,035.054b*0473_01	upāsarpata vegena anyonyena narādhipa<BR>
08,035.054c	ekībhāvam anuprāpte nadyāv iva samāgame<BR>
08,035.055a	tataḥ pravavṛte yuddhaṃ ghorarūpaṃ viśāṃ pate<BR>
08,035.055b*0474_01	harṣeṇa mahatā yuktaiḥ kurupāṇḍavasainikaiḥ<BR>
08,035.055c	kurūṇāṃ pāṇḍavānāṃ ca lipsatāṃ sumahad yaśaḥ<BR>
08,035.056a	kurūṇāṃ garjatāṃ tatra avicchedakṛtā giraḥ<BR>
08,035.056c	śrūyante vividhā rājan nāmāny uddiśya bhārata<BR>
08,035.057a	yasya yad dhi raṇe nyaṅgaṃ pitṛto mātṛto 'pi vā<BR>
08,035.057c	karmataḥ śīlato vāpi sa tac chrāvayate yudhi<BR>
08,035.058a	tān dṛṣṭvā samare śūrāṃs tarjayānān parasparam<BR>
08,035.058c	abhavan me matī rājan naiṣām astīti jīvitam<BR>
08,035.059a	teṣāṃ dṛṣṭvā tu kruddhānāṃ vapūṃṣy amitatejasām<BR>
08,035.059c	abhavan me bhayaṃ tīvraṃ katham etad bhaviṣyati<BR>
08,035.060a	tatas te pāṇḍavā rājan kauravāś ca mahārathāḥ<BR>
08,035.060c	tatakṣuḥ sāyakais tīkṣṇair nighnanto hi parasparam<BR>
08,036.001	saṃjaya uvāca<BR>
08,036.001a	kṣatriyās te mahārāja parasparavadhaiṣiṇaḥ<BR>
08,036.001c	anyonyaṃ samare jaghnuḥ kṛtavairāḥ parasparam<BR>
08,036.002a	rathaughāś ca hayaughāś ca naraughāś ca samantataḥ<BR>
08,036.002c	gajaughāś ca mahārāja saṃsaktāḥ sma parasparam<BR>
08,036.003a	gadānāṃ parighāṇāṃ ca kaṇapānāṃ ca sarpatām<BR>
08,036.003c	prāsānāṃ bhiṇḍipālānāṃ bhuśuṇḍīnāṃ ca sarvaśaḥ<BR>
08,036.004a	saṃpātaṃ cānvapaśyāma saṃgrāme bhṛśadāruṇe<BR>
08,036.004c	śalabhā iva saṃpetuḥ samantāc charavṛṣṭayaḥ<BR>
08,036.005a	nāgā nāgān samāsādya vyadhamanta parasparam<BR>
08,036.005c	hayā hayāṃś ca samare rathino rathinas tathā<BR>
08,036.005e	pattayaḥ pattisaṃghaiś ca hayasaṃghair hayās tathā<BR>
08,036.006a	pattayo rathamātaṅgān rathā hastyaśvam eva ca<BR>
08,036.006b*0475_01	hastino 'śvān rathāṃś caiva<BR>
08,036.006c	nāgāś ca samare tryaṅgaṃ mamṛduḥ śīghragā nṛpa<BR>
08,036.006d*0476_01	**** **** hayās tryaṅgaṃ ca māriṣa<BR>
08,036.006d*0477_01	narāś ca mamṛdus tryaṅgaṃ rathās tryaṅgaṃ ca māriṣa<BR>
08,036.006d*0478_01	śaratomaranārācair gadāśaktiparaśvadhaiḥ<BR>
08,036.007a	patatāṃ tatra śūrāṇāṃ krośatāṃ ca parasparam<BR>
08,036.007c	ghoram āyodhanaṃ jajñe paśūnāṃ vaiśasaṃ yathā<BR>
08,036.008a	rudhireṇa samāstīrṇā bhāti bhārata medinī<BR>
08,036.008c	śakragopagaṇākīrṇā prāvṛṣīva yathā dharā<BR>
08,036.009a	yathā vā vāsasī śukle mahārajanarañjite<BR>
08,036.009c	bibhṛyād yuvatiḥ śyāmā tadvad āsīd vasuṃdharā<BR>
08,036.009d*0479_01	baddhacūḍāmaṇivaraiḥ śirobhiś cārukuṇḍalaiḥ<BR>
08,036.009d*0479_02	ujjhitair vṛṣabhākṣāṇāṃ bhrājate sma vasuṃdharā<BR>
08,036.009e	māṃsaśoṇitacitreva śātakaumbhamayīva ca<BR>
08,036.009f*0480_01	bhūr babhau bharataśreṣṭha śāntārcirbhir ivāgnibhiḥ<BR>
08,036.010a	chinnānāṃ cottamāṅgānāṃ bāhūnāṃ corubhiḥ saha<BR>
08,036.010c	kuṇḍalānāṃ praviddhānāṃ bhūṣaṇānāṃ ca bhārata<BR>
08,036.011a	niṣkāṇām adhisūtrāṇāṃ śarīrāṇāṃ ca dhanvinām<BR>
08,036.011c	varmaṇāṃ sapatākānāṃ saṃghās tatrāpatan bhuvi<BR>
08,036.011d*0481_01	agamyakalpā pṛthivī sarvato bhṛśadurgamā<BR>
08,036.012a	gajān gajāḥ samāsādya viṣāṇāgrair adārayan<BR>
08,036.012c	viṣāṇābhihatās te ca bhrājante dviradā yathā<BR>
08,036.013a	rudhireṇāvasiktāṅgā gairikaprasravā iva<BR>
08,036.013c	yathā bhrājanti syandantaḥ parvatā dhātumaṇḍitāḥ<BR>
08,036.013d*0482_01	tathā rejū raṇe nāgā rudhireṇa samāplutāḥ<BR>
08,036.014a	tomarān gajibhir muktān pratīpān āsthitān bahūn<BR>
08,036.014c	hastair vicerus te nāgā babhañjuś cāpare tathā<BR>
08,036.015a	nārācaiś chinnavarmāṇo bhrājante sma gajottamāḥ<BR>
08,036.015c	himāgame mahārāja vyabhrā iva mahīdharāḥ<BR>
08,036.016a	śaraiḥ kanakapuṅkhais tu citā rejur gajottamāḥ<BR>
08,036.016c	ulkābhiḥ saṃpradīptāgrāḥ parvatā iva māriṣa<BR>
08,036.017a	ke cid abhyāhatā nāgā nāgair naganibhā bhuvi<BR>
08,036.017c	nipetuḥ samare tasmin pakṣavanta ivādrayaḥ<BR>
08,036.018a	apare prādravan nāgāḥ śalyārtā vraṇapīḍitāḥ<BR>
08,036.018c	pratimānaiś ca kumbhaiś ca petur urvyāṃ mahāhave<BR>
08,036.019a	niṣeduḥ siṃhavac cānye nadanto bhairavān ravān<BR>
08,036.019c	mamluś ca bahavo rājaṃś cukūjuś cāpare tathā<BR>
08,036.020a	hayāś ca nihatā bāṇaiḥ svarṇabhāṇḍaparicchadāḥ<BR>
08,036.020c	niṣeduś caiva mamluś ca babhramuś ca diśo daśa<BR>
08,036.021a	apare kṛṣyamāṇāś ca viveṣṭanto mahītale<BR>
08,036.021c	bhāvān bahuvidhāṃś cakrus tāḍitāḥ śaratomaraiḥ<BR>
08,036.022a	narās tu nihatā bhūmau kūjantas tatra māriṣa<BR>
08,036.022c	dṛṣṭvā ca bāndhavān anye pitṝn anye pitāmahān<BR>
08,036.023a	dhāvamānān parāṃś caiva dṛṣṭvānye tatra bhārata<BR>
08,036.023c	gotranāmāni khyātāni śaśaṃsur itaretaram<BR>
08,036.024a	teṣāṃ chinnā mahārāja bhujāḥ kanakabhūṣaṇāḥ<BR>
08,036.024c	udveṣṭante viveṣṭante patante cotpatanti ca<BR>
08,036.025a	nipatanti tathā bhūmau sphuranti ca sahasraśaḥ<BR>
08,036.025c	vegāṃś cānye raṇe cakruḥ sphuranta iva pannagāḥ<BR>
08,036.026a	te bhujā bhogibhogābhāś candanāktā viśāṃ pate<BR>
08,036.026c	lohitārdrā bhṛśaṃ rejus tapanīyadhvajā iva<BR>
08,036.027a	vartamāne tathā ghore saṃkule sarvatodiśam<BR>
08,036.027c	avijñātāḥ sma yudhyante vinighnantaḥ parasparam<BR>
08,036.028a	bhaumena rajasā kīrṇe śastrasaṃpātasaṃkule<BR>
08,036.028c	naiva sve na pare rājan vyajñāyanta tamovṛte<BR>
08,036.029a	tathā tad abhavad yuddhaṃ ghorarūpaṃ bhayānakam<BR>
08,036.029c	śoṇitodā mahānadyaḥ prasasrus tatra cāsakṛt<BR>
08,036.030a	śīrṣapāṣāṇasaṃchannāḥ keśaśaivalaśādvalāḥ<BR>
08,036.030c	asthisaṃghātasaṃkīrṇā dhanuḥśaravarottamāḥ<BR>
08,036.031a	māṃsakardamapaṅkāś ca śoṇitaughāḥ sudāruṇāḥ<BR>
08,036.031c	nadīḥ pravartayām āsur yamarāṣṭravivardhanīḥ<BR>
08,036.031d*0483_01	bhīruvitrāsakāriṇyaḥ śūrāṇāṃ harṣavardhanāḥ<BR>
08,036.032a	tā nadyo ghorarūpāś ca nayantyo yamasādanam<BR>
08,036.032c	avagāḍhā majjayantyaḥ kṣatrasyājanayan bhayam<BR>
08,036.033a	kravyādānāṃ naravyāghra nardatāṃ tatra tatra ha<BR>
08,036.033c	ghoram āyodhanaṃ jajñe pretarājapuropamam<BR>
08,036.034a	utthitāny agaṇeyāni kabandhāni samantataḥ<BR>
08,036.034c	nṛtyanti vai bhūtagaṇāḥ saṃtṛptā māṃsaśoṇitaiḥ<BR>
08,036.035a	pītvā ca śoṇitaṃ tatra vasāṃ pītvā ca bhārata<BR>
08,036.035c	medomajjāvasātṛptās tṛptā māṃsasya caiva hi<BR>
08,036.035e	dhāvamānāś ca dṛśyante kākagṛdhrabalās tathā<BR>
08,036.036a	śūrās tu samare rājan bhayaṃ tyaktvā sudustyajam<BR>
08,036.036c	yodhavratasamākhyātāś cakruḥ karmāṇy abhītavat<BR>
08,036.037a	śaraśaktisamākīrṇe kravyādagaṇasaṃkule<BR>
08,036.037c	vyacaranta gaṇaiḥ śūrāḥ khyāpayantaḥ svapauruṣam<BR>
08,036.038a	anyonyaṃ śrāvayanti sma nāmagotrāṇi bhārata<BR>
08,036.038c	pitṛnāmāni ca raṇe gotranāmāni cābhitaḥ<BR>
08,036.039a	śrāvayanto hi bahavas tatra yodhā viśāṃ pate<BR>
08,036.039c	anyonyam avamṛdnantaḥ śaktitomarapaṭṭiśaiḥ<BR>
08,036.040a	vartamāne tadā yuddhe ghorarūpe sudāruṇe<BR>
08,036.040c	vyaṣīdat kauravī senā bhinnā naur iva sāgare<BR>
08,037.001	saṃjaya uvāca<BR>
08,037.001a	vartamāne tadā yuddhe kṣatriyāṇāṃ nimajjane<BR>
08,037.001c	gāṇḍīvasya mahān ghoṣaḥ śuśruve yudhi māriṣa<BR>
08,037.002a	saṃśaptakānāṃ kadanam akarod yatra pāṇḍavaḥ<BR>
08,037.002c	kosalānāṃ tathā rājan nārāyaṇabalasya ca<BR>
08,037.003a	saṃśaptakās tu samare śaravṛṣṭiṃ samantataḥ<BR>
08,037.003c	apātayan pārthamūrdhni jayagṛddhāḥ pramanyavaḥ<BR>
08,037.004a	tāṃ vṛṣṭiṃ sahasā rājaṃs tarasā dhārayan prabhuḥ<BR>
08,037.004c	vyagāhata raṇe pārtho vinighnan rathināṃ varaḥ<BR>
08,037.005a	nigṛhya tu rathānīkaṃ kaṅkapatraiḥ śilāśitaiḥ<BR>
08,037.005c	āsasāda raṇe pārthaḥ suśarmāṇaṃ mahāratham<BR>
08,037.006a	sa tasya śaravarṣāṇi vavarṣa rathināṃ varaḥ<BR>
08,037.006c	tathā saṃśaptakāś caiva pārthasya samare sthitāḥ<BR>
08,037.007a	suśarmā tu tataḥ pārthaṃ viddhvā navabhir āśugaiḥ<BR>
08,037.007c	janārdanaṃ tribhir bāṇair abhyahan dakṣiṇe bhuje<BR>
08,037.007e	tato 'pareṇa bhallena ketuṃ vivyādha māriṣa<BR>
08,037.007f*0484_01	vivyādha samare rājan suśarmā krodhamūrcchitaḥ<BR>
08,037.008a	sa vānaravaro rājan viśvakarmakṛto mahān<BR>
08,037.008c	nanāda sumahan nādaṃ bhīṣayan vai nanarda ca<BR>
08,037.009a	kapes tu ninadaṃ śrutvā saṃtrastā tava vāhinī<BR>
08,037.009c	bhayaṃ vipulam ādāya niśceṣṭā samapadyata<BR>
08,037.010a	tataḥ sā śuśubhe senā niśceṣṭāvasthitā nṛpa<BR>
08,037.010c	nānāpuṣpasamākīrṇaṃ yathā caitrarathaṃ vanam<BR>
08,037.011a	pratilabhya tataḥ saṃjñāṃ yodhās te kurusattama<BR>
08,037.011c	arjunaṃ siṣicur bāṇaiḥ parvataṃ jaladā iva<BR>
08,037.011e	parivavrus tadā sarve pāṇḍavasya mahāratham<BR>
08,037.011f*0485_01	nigṛhya taṃ pracukruśur vadhyamānāḥ śitaiḥ śaraiḥ<BR>
08,037.011f*0486_01	nigrahītum upākrāman krodhāviṣṭāḥ samantataḥ<BR>
08,037.011f*0486_02	nigṛhya taṃ rathaṃ tasya yodhās te tu sahasraśaḥ<BR>
08,037.011f*0487_01	rathabandhaṃ pracakrur hi pāṇḍavasyāmitaujasaḥ<BR>
08,037.011f*0487_02	ratham āruruhuḥ ke cit pārthakṛṣṇau jighṛkṣavaḥ<BR>
08,037.011f*0487_03	saṃśaptakānāṃ yodhās te siṃhanādāṃś ca nedire<BR>
08,037.011f*0487_04	sa rathas tair gṛhītas tu pāṇḍavasya mahātmanaḥ<BR>
08,037.011f*0487_05	syandamāno nāśakat tu tad adbhutam ivābhavat<BR>
08,037.011f*0488_01	tataḥ pārtho mahābāhuḥ saṃvṛtas tair mahārathaiḥ<BR>
08,037.011f*0488_02	nigṛhītaṃ rathaṃ dṛṣṭvā tāṃś cābhidravato bahūn<BR>
08,037.011f*0489_01	rathavadhaṃ pracukṣus te sarve tatra mahāhave<BR>
08,037.012a	te hayān rathacakre ca ratheṣāś cāpi bhārata<BR>
08,037.012c	nigṛhya balavat tūrṇaṃ siṃhanādam athānadan<BR>
08,037.013a	apare jagṛhuś caiva keśavasya mahābhujau<BR>
08,037.013c	pārtham anye mahārāja rathasthaṃ jagṛhur mudā<BR>
08,037.014a	keśavas tu tadā bāhū vidhunvan raṇamūrdhani<BR>
08,037.014c	pātayām āsa tān sarvān duṣṭahastīva hastinaḥ<BR>
08,037.015a	tataḥ kruddho raṇe pārthaḥ saṃvṛtas tair mahārathaiḥ<BR>
08,037.015c	nigṛhītaṃ rathaṃ dṛṣṭvā keśavaṃ cāpy abhidrutam<BR>
08,037.015e	rathārūḍhāṃś ca subahūn padātīṃś cāpy apātayat<BR>
08,037.016a	āsannāṃś ca tato yodhāñ śarair āsannayodhibhiḥ<BR>
08,037.016b*0490_01	tāṃs tāpayitvā samare pārthaḥ parapuraṃjayaḥ<BR>
08,037.016c	cyāvayām āsa samare keśavaṃ cedam abravīt<BR>
08,037.017a	paśya kṛṣṇa mahābāho saṃśaptakagaṇān mayā<BR>
08,037.017c	kurvāṇān dāruṇaṃ karma vadhyamānān sahasraśaḥ<BR>
08,037.018a	rathabandham imaṃ ghoraṃ pṛthivyāṃ nāsti kaś cana<BR>
08,037.018c	yaḥ saheta pumāṃl loke mad anyo yadupuṃgava<BR>
08,037.018d*0491_01	paśya tān adya samare matprayuktaiḥ sutejanaiḥ<BR>
08,037.018d*0491_02	patyamānān raṇe kṛṣṇa śarair āśīviṣopamaiḥ<BR>
08,037.019a	ity evam uktvā bībhatsur devadattam athādhamat<BR>
08,037.019b*0492_01	vyanādayad ameyātmā devadattaṃ mahāmṛdhe<BR>
08,037.019b*0492_02	devadattasvanaṃ śrutvā keśavo 'pi mahāyaśāḥ<BR>
08,037.019c	pāñcajanyaṃ ca kṛṣṇo 'pi pūrayann iva rodasī<BR>
08,037.020a	taṃ tu śaṅkhasvanaṃ śrutvā saṃśaptakavarūthinī<BR>
08,037.020c	saṃcacāla mahārāja vitrastā cābhavad bhṛśam<BR>
08,037.021a	padabandhaṃ tataś cakre pāṇḍavaḥ paravīrahā<BR>
08,037.021c	nāgam astraṃ mahārāja saṃprodīrya muhur muhuḥ<BR>
08,037.021d*0493_01	nāgam astraṃ tataḥ pārthaḥ prāduś cakre hasann iva<BR>
08,037.021d*0493_02	pādabandhaṃ sa teṣāṃ vai cakre tena mahāstravit<BR>
08,037.022a	yān uddiśya raṇe pārthaḥ padabandhaṃ cakāra ha<BR>
08,037.022c	te baddhāḥ padabandhena pāṇḍavena mahātmanā<BR>
08,037.022e	niśceṣṭā abhavan rājann aśmasāramayā iva<BR>
08,037.023a	niśceṣṭāṃs tu tato yodhān avadhīt pāṇḍunandanaḥ<BR>
08,037.023c	yathendraḥ samare daityāṃs tārakasya vadhe purā<BR>
08,037.024a	te vadhyamānāḥ samare mumucus taṃ rathottamam<BR>
08,037.024c	āyudhāni ca sarvāṇi visraṣṭum upacakramuḥ<BR>
08,037.024d*0494_01	te baddhāḥ pādabandhena na śekuś ceṣṭituṃ nṛpa<BR>
08,037.024d*0494_02	tatas tān avadhīt pārthaḥ śaraiḥ saṃnataparvabhiḥ<BR>
08,037.024d*0494_03	sarvayodhā hi samare bhujagair veṣṭitābhavan<BR>
08,037.025a	tataḥ suśarmā rājendra gṛhītāṃ vīkṣya vāhinīm<BR>
08,037.025c	sauparṇam astraṃ tvaritaḥ prāduścakre mahārathaḥ<BR>
08,037.026a	tataḥ suparṇāḥ saṃpetur bhakṣayanto bhujaṃgamān<BR>
08,037.026c	te vai vidudruvur nāgā dṛṣṭvā tān khacarān nṛpa<BR>
08,037.027a	babhau balaṃ tad vimuktaṃ padabandhād viśāṃ pate<BR>
08,037.027c	meghavṛndād yathā mukto bhāskaras tāpayan prajāḥ<BR>
08,037.028a	vipramuktās tu te yodhāḥ phalgunasya rathaṃ prati<BR>
08,037.028c	sasṛjur bāṇasaṃghāṃś ca śastrasaṃghāṃś ca māriṣa<BR>
08,037.028d*0495_01	vividhāni ca śastrāṇi pratyavidhyanta sarvaśaḥ<BR>
08,037.029a	tāṃ mahāstramayīṃ vṛṣṭiṃ saṃchidya śaravṛṣṭibhiḥ<BR>
08,037.029c	vyavātiṣṭhat tato yodhān vāsaviḥ paravīrahā<BR>
08,037.030a	suśarmā tu tato rājan bāṇenānataparvaṇā<BR>
08,037.030c	arjunaṃ hṛdaye viddhvā vivyādhānyais tribhiḥ śaraiḥ<BR>
08,037.030d*0496_01	so 'tividdho maheṣvāsaḥ śarair āśīviṣopamaiḥ<BR>
08,037.030d*0497_01	suśarmāṇaṃ mahārāja krodhāviṣṭo mahārathaḥ<BR>
08,037.030d*0497_02	tataḥ śaraśataiḥ pārthaḥ saṃchādyainaṃ kṣaṇād raṇe<BR>
08,037.030d*0497_03	diśa āvārayām āsa bāṇais tatra mahāstravit<BR>
08,037.030d*0497_04	vimukhīkṛtya samare suśarmāṇaṃ dhanaṃjayaḥ<BR>
08,037.030e	sa gāḍhaviddho vyathito rathopastha upāviśat<BR>
08,037.030f*0498_01	tata uccukruśuḥ sarve hataḥ pārtha iti sma ha<BR>
08,037.030f*0498_02	tataḥ śaṅkhaninādāś ca bherīśabdāś ca puṣkalāḥ<BR>
08,037.030f*0498_03	nānāvāditraninadāḥ siṃhanādāś ca jajñire<BR>
08,037.031a	pratilabhya tataḥ saṃjñāṃ śvetāśvaḥ kṛṣṇasārathiḥ<BR>
08,037.031c	aindram astram ameyātmā prāduścakre tvarānvitaḥ<BR>
08,037.031e	tato bāṇasahasrāṇi samutpannāni māriṣa<BR>
08,037.032a	sarvadikṣu vyadṛśyanta sūdayanto nṛpa dvipān<BR>
08,037.032c	hayān rathāṃś ca samare śastraiḥ śatasahasraśaḥ<BR>
08,037.032d*0499_01	rarāja samare rājañ śakro nighnann ivāsurān<BR>
08,037.033a	vadhyamāne tataḥ sainye vipulā bhīḥ samāviśat<BR>
08,037.033c	saṃśaptakagaṇānāṃ ca gopālānāṃ ca bhārata<BR>
08,037.033e	na hi kaś cit pumāṃs tatra yo 'rjunaṃ pratyayudhyata<BR>
08,037.034a	paśyatāṃ tatra vīrāṇām ahanyata mahad balam<BR>
08,037.034c	hanyamānam apaśyaṃś ca niśceṣṭāḥ sma parākrame<BR>
08,037.035a	ayutaṃ tatra yodhānāṃ hatvā pāṇḍusuto raṇe<BR>
08,037.035c	vyabhrājata raṇe rājan vidhūmo 'gnir iva jvalan<BR>
08,037.036a	caturdaśa sahasrāṇi yāni śiṣṭāni bhārata<BR>
08,037.036c	rathānām ayutaṃ caiva trisāhasrāś ca dantinaḥ<BR>
08,037.037a	tataḥ saṃśaptakā bhūyaḥ parivavrur dhanaṃjayam<BR>
08,037.037c	martavyam iti niścitya jayaṃ vāpi nivartanam<BR>
08,037.038a	tatra yuddhaṃ mahad dhy āsīt tāvakānāṃ viśāṃ pate<BR>
08,037.038c	śūreṇa balinā sārdhaṃ pāṇḍavena kirīṭinā<BR>
08,037.038d*0500_01	jitvā tān nyahanat pārthaḥ śatrūñ śakra ivāsurān<BR>
08,038.001	saṃjaya uvāca<BR>
08,038.001a	kṛtavarmā kṛpo drauṇiḥ sūtaputraś ca māriṣa<BR>
08,038.001c	ulūkaḥ saubalaś caiva rājā ca saha sodaraiḥ<BR>
08,038.002a	sīdamānāṃ camūṃ dṛṣṭvā pāṇḍuputrabhayārditām<BR>
08,038.002c	samujjihīrṣur vegena bhinnāṃ nāvam ivārṇave<BR>
08,038.003a	tato yuddham atīvāsīn muhūrtam iva bhārata<BR>
08,038.003c	bhīrūṇāṃ trāsajananaṃ śūrāṇāṃ harṣavardhanam<BR>
08,038.003d*0501_01	bhīmasenaṃ sapāñcālaṃ cedikaikeyasaṃvṛtam<BR>
08,038.003d*0501_02	vaikartanaḥ svayaṃ yuddhvā vārayām āsa kārmukaiḥ<BR>
08,038.003d*0501_03	tataś cedikarūṣāṃś ca sṛñjayāṃś ca mahārathān<BR>
08,038.003d*0501_04	karṇo jaghāna saṃkruddho bhīmasenasya paśyataḥ<BR>
08,038.004a	kṛpeṇa śaravarṣāṇi vipramuktāni saṃyuge<BR>
08,038.004c	sṛñjayāḥ śātayām āsuḥ śalabhānāṃ vrajā iva<BR>
08,038.005a	śikhaṇḍī tu tataḥ kruddho gautamaṃ tvarito yayau<BR>
08,038.005c	vavarṣa śaravarṣāṇi samantād eva brāhmaṇe<BR>
08,038.005d*0502_01	mahad āsīt tadā yuddhaṃ muhūrtād iva dāruṇam<BR>
08,038.005d*0502_02	kruddhayoḥ samare rājan rāmarāvaṇayor iva<BR>
08,038.006a	kṛpas tu śaravarṣaṃ tad vinihatya mahāstravit<BR>
08,038.006c	śikhaṇḍinaṃ raṇe kruddho vivyādha daśabhiḥ śaraiḥ<BR>
08,038.007a	tataḥ śikhaṇḍī kupītaḥ śaraiḥ saptabhir āhave<BR>
08,038.007c	kṛpaṃ vivyādha subhṛśaṃ kaṅkapatrair ajihmagaiḥ<BR>
08,038.008a	tataḥ kṛpaḥ śarais tīkṣṇaiḥ so 'tividdho mahārathaḥ<BR>
08,038.008b*0503_01	tatas tu niśitais tīkṣṇaiḥ kṣuraprair hemabhūṣaṇaiḥ<BR>
08,038.008c	vyaśvasūtarathaṃ cakre pārṣataṃ tu dvijottamaḥ<BR>
08,038.009a	hatāśvāt tu tato yānād avaplutya mahārathaḥ<BR>
08,038.009c	carmakhaḍge ca saṃgṛhya satvaraṃ brāhmaṇaṃ yayau<BR>
08,038.010a	tam āpatantaṃ sahasā śaraiḥ saṃnataparvabhiḥ<BR>
08,038.010c	chādayām āsa samare tad adbhutam ivābhavat<BR>
08,038.011a	tatrādbhutam apaśyāma śilānāṃ plavanaṃ yathā<BR>
08,038.011c	niśceṣṭo yad raṇe rājañ śikhaṇḍī samatiṣṭhata<BR>
08,038.012a	kṛpeṇa chāditaṃ dṛṣṭvā nṛpottama śikhaṇḍinam<BR>
08,038.012c	pratyudyayau kṛpaṃ tūrṇaṃ dhṛṣṭadyumno mahārathaḥ<BR>
08,038.013a	dhṛṣṭadyumnaṃ tato yāntaṃ śāradvatarathaṃ prati<BR>
08,038.013c	pratijagrāha vegena kṛtavarmā mahārathaḥ<BR>
08,038.014a	yudhiṣṭhiram athāyāntaṃ śāradvatarathaṃ prati<BR>
08,038.014c	saputraṃ sahasenaṃ ca droṇaputro nyavārayat<BR>
08,038.015a	nakulaṃ sahadevaṃ ca tvaramāṇau mahārathau<BR>
08,038.015c	pratijagrāha te putraḥ śaravarṣeṇa vārayan<BR>
08,038.016a	bhīmasenaṃ karūṣāṃś ca kekayān sahasṛñjayān<BR>
08,038.016c	karṇo vaikartano yuddhe vārayām āsa bhārata<BR>
08,038.017a	śikhaṇḍinas tato bāṇān kṛpaḥ śāradvato yudhi<BR>
08,038.017c	prāhiṇot tvarayā yukto didhakṣur iva māriṣa<BR>
08,038.018a	tāñ śarān preṣitāṃs tena samantād dhemabhūṣaṇān<BR>
08,038.018c	ciccheda khaḍgam āvidhya bhrāmayaṃś ca punaḥ punaḥ<BR>
08,038.019a	śatacandraṃ tataś carma gautamaḥ pārṣatasya ha<BR>
08,038.019c	vyadhamat sāyakais tūrṇaṃ tata uccukruśur janāḥ<BR>
08,038.020a	sa vicarmā mahārāja khaḍgapāṇir upādravat<BR>
08,038.020c	kṛpasya vaśam āpanno mṛtyor āsyam ivāturaḥ<BR>
08,038.021a	śāradvataśarair grastaṃ kliśyamānaṃ mahābalam<BR>
08,038.021c	citraketusuto rājan suketus tvarito yayau<BR>
08,038.022a	vikiran brāhmaṇaṃ yuddhe bahubhir niśitaiḥ śaraiḥ<BR>
08,038.022c	abhyāpatad ameyātmā gautamasya rathaṃ prati<BR>
08,038.023a	dṛṣṭvāviṣahyaṃ taṃ yuddhe brāhmaṇaṃ caritavratam<BR>
08,038.023c	apayātas tatas tūrṇaṃ śikhaṇḍī rājasattama<BR>
08,038.024a	suketus tu tato rājan gautamaṃ navabhiḥ śaraiḥ<BR>
08,038.024c	viddhvā vivyādha saptatyā punaś cainaṃ tribhiḥ śaraiḥ<BR>
08,038.025a	athāsya saśaraṃ cāpaṃ punaś ciccheda māriṣa<BR>
08,038.025c	sārathiṃ ca śareṇāsya bhṛśaṃ marmaṇy atāḍayat<BR>
08,038.026a	gautamas tu tataḥ kruddho dhanur gṛhya navaṃ dṛḍham<BR>
08,038.026c	suketuṃ triṃśatā bāṇaiḥ sarvamarmasv atāḍayat<BR>
08,038.027a	sa vihvalitasarvāṅgaḥ pracacāla rathottame<BR>
08,038.027c	bhūmicāle yathā vṛkṣaś calaty ākampito bhṛśam<BR>
08,038.028a	calatas tasya kāyāt tu śiro jvalitakuṇḍalam<BR>
08,038.028c	soṣṇīṣaṃ saśirastrāṇaṃ kṣurapreṇānvapātayat<BR>
08,038.029a	tac chiraḥ prāpatad bhūmau śyenāhṛtam ivāmiṣam<BR>
08,038.029c	tato 'sya kāyo vasudhāṃ paścāt prāpa tadā cyutaḥ<BR>
08,038.030a	tasmin hate mahārāja trastās tasya padānugāḥ<BR>
08,038.030c	gautamaṃ samare tyaktvā dudruvus te diśo daśa<BR>
08,038.031a	dhṛṣṭadyumnaṃ tu samare saṃnivārya mahābalaḥ<BR>
08,038.031c	kṛtavarmābravīd dhṛṣṭas tiṣṭha tiṣṭheti pārṣatam<BR>
08,038.032a	tad abhūt tumulaṃ yuddhaṃ vṛṣṇipārṣatayo raṇe<BR>
08,038.032c	āmiṣārthe yathā yuddhaṃ śyenayor gṛddhayor nṛpa<BR>
08,038.033a	dhṛṣṭadyumnas tu samare hārdikyaṃ navabhiḥ śaraiḥ<BR>
08,038.033c	ājaghānorasi kruddhaḥ pīḍayan hṛdikātmajam<BR>
08,038.034a	kṛtavarmā tu samare pārṣatena dṛḍhāhataḥ<BR>
08,038.034c	pārṣataṃ sarathaṃ sāśvaṃ chādayām āsa sāyakaiḥ<BR>
08,038.035a	sarathaś chādito rājan dhṛṣṭadyumno na dṛśyate<BR>
08,038.035c	meghair iva paricchanno bhāskaro jaladāgame<BR>
08,038.036a	vidhūya taṃ bāṇagaṇaṃ śaraiḥ kanakabhūṣaṇaiḥ<BR>
08,038.036c	vyarocata raṇe rājan dhṛṣṭadyumnaḥ kṛtavraṇaḥ<BR>
08,038.037a	tatas tu pārṣataḥ kruddhaḥ śastravṛṣṭiṃ sudāruṇām<BR>
08,038.037c	kṛtavarmāṇam āsādya vyasṛjat pṛtanāpatiḥ<BR>
08,038.038a	tām āpatantīṃ sahasā śastravṛṣṭiṃ nirantarām<BR>
08,038.038c	śarair anekasāhasrair hārdikyo vyadhamad yudhi<BR>
08,038.038d@013_0001	yathā rukmarathenājau vāhān vāhair amiśrayat<BR>
08,038.038d@013_0002	tathaiva sātvato rājan vāhān vāhair amiśrayat<BR>
08,038.038d@013_0003	gṛhītvā carma khaḍgaṃ ca rathaṃ tasyāvapupluve<BR>
08,038.038d@013_0004	miśriteṣv atha vāheṣu pratyāsanne ca pārṣate<BR>
08,038.038d@013_0005	dṛṣṭvāpadānaṃ tasyāśu gadāṃ jagrāha sātvataḥ<BR>
08,038.038d@013_0006	gadāpāṇis tato rājan rathāt tūrṇam avaplutaḥ<BR>
08,038.038d@013_0007	tam adṛṣṭvā rathopasthe sārathiṃ samatāḍayat<BR>
08,038.038d@013_0008	khaḍgena śitadhāreṇa sa hataḥ prāpatad rathāt<BR>
08,038.038d@013_0009	kṛtavarmā tato hṛṣṭas talaśabdaṃ cakāra ha<BR>
08,038.038d@013_0010	pārṣataṃ cābravīd rājann ehy ehīti punaḥ punaḥ<BR>
08,038.038d@013_0011	sa taṃ na mamṛṣe yuddhe talaśabdaṃ samīritam<BR>
08,038.038d@013_0012	yathā nāgaḥ sadā mattas talaśabdaṃ samīritam<BR>
08,038.038d@013_0013	avaplutya rathāt tasmāt svarathaṃ punar āsthitaḥ<BR>
08,038.038d@013_0014	abhyayāt sa tu taṃ tūrṇaṃ tiṣṭha tiṣṭheti cābravīt<BR>
08,038.038d@013_0015	kṛtavarmā susaṃkruddho didhakṣur iva pāvakaḥ<BR>
08,038.038d@013_0016	dhṛṣṭadyumnamukhān sarvān pāṇḍavān paryavārayat<BR>
08,038.038d@013_0017	tato rājan maheṣvāsaḥ kṛtavarmāṇam āśu vai<BR>
08,038.038d@013_0018	gadāṃ gṛhya punar vegāt kṛtavarmāṇam āhanat<BR>
08,038.038d@013_0019	so 'tividdho balavatā nyapatan mūrchayā hataḥ<BR>
08,038.038d@013_0020	tato rājan maheṣvāsaṃ kṛtavarmāṇam āśu vai<BR>
08,038.038d@013_0021	śrutavān ratham āropya apovāha raṇājirāt<BR>
08,038.039a	dṛṣṭvā tu dāritāṃ yuddhe śastravṛṣṭiṃ duruttarām<BR>
08,038.039c	kṛtavarmāṇam abhyetya vārayām āsa pārṣataḥ<BR>
08,038.039d*0504_01	hārdikyaṃ chādayām āsa pārṣato niśitaiḥ śaraiḥ<BR>
08,038.040a	sārathiṃ cāsya tarasā prāhiṇod yamasādanam<BR>
08,038.040c	bhallena śitadhāreṇa sa hataḥ prāpatad rathāt<BR>
08,038.041a	dhṛṣṭadyumnas tu balavāñ jitvā śatruṃ mahāratham<BR>
08,038.041c	kauravān samare tūrṇaṃ vārayām āsa sāyakaiḥ<BR>
08,038.042a	tatas te tāvakā yodhā dhṛṣṭadyumnam upādravan<BR>
08,038.042c	siṃhanādaravaṃ kṛtvā tato yuddham avartata<BR>
08,039.001	saṃjaya uvāca<BR>
08,039.001a	drauṇir yudhiṣṭhiraṃ dṛṣṭvā śaineyenābhirakṣitam<BR>
08,039.001c	draupadeyais tathā śūrair abhyavartata hṛṣṭavat<BR>
08,039.002a	kirann iṣugaṇān ghorān svarṇapuṅkhāñ śilāśitān<BR>
08,039.002c	darśayan vividhān mārgāñ śikṣārthaṃ laghuhastavat<BR>
08,039.003a	tataḥ khaṃ pūrayām āsa śarair divyāstramantritaiḥ<BR>
08,039.003c	yudhiṣṭhiraṃ ca samare paryavārayad astravit<BR>
08,039.004a	drauṇāyaniśaracchannaṃ na prājñāyata kiṃ cana<BR>
08,039.004c	bāṇabhūtam abhūt sarvam āyodhanaśiro hi tat<BR>
08,039.005a	bāṇajālaṃ diviṣṭhaṃ tat svarṇajālavibhūṣitam<BR>
08,039.005c	śuśubhe bharataśreṣṭha vitānam iva viṣṭhitam<BR>
08,039.006a	tena channe raṇe rājan bāṇajālena bhāsvatā<BR>
08,039.006c	abhracchāyeva saṃjajñe bāṇaruddhe nabhastale<BR>
08,039.007a	tatrāścaryam apaśyāma bāṇabhūte tathāvidhe<BR>
08,039.007c	na sma saṃpatate bhūmau dṛṣṭvā drauṇeḥ parākramam<BR>
08,039.008a	lāghavaṃ droṇaputrasya dṛṣṭvā tatra mahārathāḥ<BR>
08,039.008c	vyasmayanta mahārāja na cainaṃ prativīkṣitum<BR>
08,039.008e	śekus te sarvarājānas tapantam iva bhāskaram<BR>
08,039.009a	sātyakir yatamānas tu dharmarājaś ca pāṇḍavaḥ<BR>
08,039.009c	tathetarāṇi sainyāni na sma cakruḥ parākramam<BR>
08,039.010a	vadhyamāne tataḥ sainye draupadeyā mahārathāḥ<BR>
08,039.010c	sātyakir dharmarājaś ca pāñcālāś cāpi saṃgatāḥ<BR>
08,039.010e	tyaktvā mṛtyubhayaṃ ghoraṃ drauṇāyanim upādravan<BR>
08,039.011a	sātyakiḥ pañcaviṃśatyā drauṇiṃ viddhvā śilāmukhaiḥ<BR>
08,039.011c	punar vivyādha nārācaiḥ saptabhiḥ svarṇabhūṣitaiḥ<BR>
08,039.012a	yudhiṣṭhiras trisaptatyā prativindhyaś ca saptabhiḥ<BR>
08,039.012c	śrutakarmā tribhir bāṇaiḥ śrutakīrtis tu saptabhiḥ<BR>
08,039.013a	sutasomaś ca navabhiḥ śatānīkaś ca saptabhiḥ<BR>
08,039.013c	anye ca bahavaḥ śūrā vivyadhus taṃ samantataḥ<BR>
08,039.014a	so 'tikruddhas tato rājann āśīviṣa iva śvasan<BR>
08,039.014c	sātyakiṃ pañcaviṃśatyā prāvidhyata śilāśitaiḥ<BR>
08,039.015a	śrutakīrtiṃ ca navabhiḥ sutasomaṃ ca pañcabhiḥ<BR>
08,039.015c	aṣṭabhiḥ śrutakarmāṇaṃ prativindhyaṃ tribhiḥ śaraiḥ<BR>
08,039.015e	śatānīkaṃ ca navabhir dharmaputraṃ ca saptabhiḥ<BR>
08,039.016a	athetarāṃs tataḥ śūrān dvābhyāṃ dvābhyām atāḍayat<BR>
08,039.016c	śrutakīrtes tathā cāpaṃ ciccheda niśitaiḥ śaraiḥ<BR>
08,039.017a	athānyad dhanur ādāya śrutakīrtir mahārathaḥ<BR>
08,039.017c	drauṇāyaniṃ tribhir viddhvā vivyādhānyaiḥ śitaiḥ śaraiḥ<BR>
08,039.018a	tato drauṇir mahārāja śaravarṣeṇa bhārata<BR>
08,039.018c	chādayām āsa tat sainyaṃ samantāc ca śarair nṛpān<BR>
08,039.019a	tataḥ punar ameyātmā dharmarājasya kārmukam<BR>
08,039.019c	drauṇiś ciccheda vihasan vivyādha ca śarais tribhiḥ<BR>
08,039.020a	tato dharmasuto rājan pragṛhyānyan mahad dhanuḥ<BR>
08,039.020c	drauṇiṃ vivyādha saptatyā bāhvor urasi cārdayat<BR>
08,039.021a	sātyakis tu tataḥ kruddho drauṇeḥ praharato raṇe<BR>
08,039.021c	ardhacandreṇa tīkṣṇena dhanuś chittvānadad bhṛśam<BR>
08,039.022a	chinnadhanvā tato drauṇiḥ śaktyā śaktimatāṃ varaḥ<BR>
08,039.022c	sārathiṃ pātayām āsa śaineyasya rathād drutam<BR>
08,039.023a	athānyad dhanur ādāya droṇaputraḥ pratāpavān<BR>
08,039.023c	śaineyaṃ śaravarṣeṇa chādayām āsa bhārata<BR>
08,039.024a	tasyāśvāḥ pradrutāḥ saṃkhye patite rathasārathau<BR>
08,039.024c	tatra tatraiva dhāvantaḥ samadṛśyanta bhārata<BR>
08,039.025a	yudhiṣṭhirapurogās te drauṇiṃ śastrabhṛtāṃ varam<BR>
08,039.025c	abhyavarṣanta vegena visṛjantaḥ śitāñ śarān<BR>
08,039.026a	āgacchamānāṃs tān dṛṣṭvā raudrarūpān paraṃtapaḥ<BR>
08,039.026c	prahasan pratijagrāha droṇaputro mahāraṇe<BR>
08,039.027a	tataḥ śaraśatajvālaḥ senākakṣaṃ mahārathaḥ<BR>
08,039.027c	drauṇir dadāha samare kakṣam agnir yathā vane<BR>
08,039.028a	tad balaṃ pāṇḍuputrasya droṇaputrapratāpitam<BR>
08,039.028c	cukṣubhe bharataśreṣṭha timineva nadīmukham<BR>
08,039.028c*0505_01	**** **** tasminn eva camūmukhe<BR>
08,039.028c*0505_02	tad balaṃ pāṇḍaveyasya droṇaputraśarārciṣā<BR>
08,039.028c*0505_03	tāpayan bharataśreṣṭha gabhastibhir ivāṃśumān<BR>
08,039.028c*0505_04	tat tāpyamānaṃ tīkṣṇāgrair brāhmaṇasya ca sāyakaiḥ<BR>
08,039.028c*0505_05	kṣubhyate pāṇḍavaṃ sainyaṃ<BR>
08,039.028c*0506_01	tad bhajyamānaṃ marṣeṇa brāhmaṇasya śarāhatam<BR>
08,039.029a	dṛṣṭvā te ca mahārāja droṇaputraparākramam<BR>
08,039.029c	nihatān menire sarvān pāṇḍūn droṇasutena vai<BR>
08,039.030a	yudhiṣṭhiras tu tvarito drauṇiṃ śliṣya mahāratham<BR>
08,039.030c	abravīd droṇaputraṃ tu roṣāmarṣasamanvitaḥ<BR>
08,039.030d*0507_01	jānāmi tvāṃ yudhi śreṣṭhaṃ vīryavantaṃ balānvitam<BR>
08,039.030d*0507_02	kṛtāstraṃ kṛtinaṃ caiva tathā laghuparākramam<BR>
08,039.030d*0507_03	balam etad bhavān sarvaṃ pārṣate yadi darśayet<BR>
08,039.030d*0507_04	tatas tvāṃ balavantaṃ ca kṛtavīryaṃ ca vidmahe<BR>
08,039.030d*0507_05	sa hi vai pārṣataṃ dṛṣṭvā samare śatrusūdanam<BR>
08,039.030d*0507_06	bhavet tava balaṃ kiṃ cid bravīmi tvāṃ na tu dvija<BR>
08,039.031a	naiva nāma tava prītir naiva nāma kṛtajñatā<BR>
08,039.031c	yatas tvaṃ puruṣavyāghra mām evādya jighāṃsasi<BR>
08,039.032a	brāhmaṇena tapaḥ kāryaṃ dānam adhyayanaṃ tathā<BR>
08,039.032c	kṣatriyeṇa dhanur nāmyaṃ sa bhavān brāhmaṇabruvaḥ<BR>
08,039.033a	miṣatas te mahābāho jeṣyāmi yudhi kauravān<BR>
08,039.033c	kuruṣva samare karma brahmabandhur asi dhruvam<BR>
08,039.034a	evam ukto mahārāja droṇaputraḥ smayann iva<BR>
08,039.034c	yuktatvaṃ tac ca saṃcintya nottaraṃ kiṃ cid abravīt<BR>
08,039.035a	anuktvā ca tataḥ kiṃ cic charavarṣeṇa pāṇḍavam<BR>
08,039.035c	chādayām āsa samare kruddho 'ntaka iva prajāḥ<BR>
08,039.036a	saṃchādyamānas tu tadā droṇaputreṇa māriṣa<BR>
08,039.036c	pārtho 'payātaḥ śīghraṃ vai vihāya mahatīṃ camūm<BR>
08,039.037a	apayāte tatas tasmin dharmaputre yudhiṣṭhire<BR>
08,039.037c	droṇaputraḥ sthito rājan pratyādeśān mahātmanaḥ<BR>
08,039.038a	tato yudhiṣṭhiro rājā tyaktvā drauṇiṃ mahāhave<BR>
08,039.038c	prayayau tāvakaṃ sainyaṃ yuktaḥ krūrāya karmaṇe<BR>
08,040.001	saṃjaya uvāca<BR>
08,040.001a	bhīmasenaṃ sapāñcālyaṃ cedikekayasaṃvṛtam<BR>
08,040.001c	vaikartanaḥ svayaṃ ruddhvā vārayām āsa sāyakaiḥ<BR>
08,040.002a	tatas tu cedikārūṣān sṛñjayāṃś ca mahārathān<BR>
08,040.002c	karṇo jaghāna saṃkruddho bhīmasenasya paśyataḥ<BR>
08,040.003a	bhīmasenas tataḥ karṇaṃ vihāya rathasattamam<BR>
08,040.003c	prayayau kauravaṃ sainyaṃ kakṣam agnir iva jvalan<BR>
08,040.004a	sūtaputro 'pi samare pāñcālān kekayāṃs tathā<BR>
08,040.004c	sṛñjayāṃś ca maheṣvāsān nijaghāna sahasraśaḥ<BR>
08,040.005a	saṃśaptakeṣu pārthaś ca kauraveṣu vṛkodaraḥ<BR>
08,040.005c	pāñcāleṣu tathā karṇaḥ kṣayaṃ cakrūr mahārathāḥ<BR>
08,040.006a	te kṣatriyā dahyamānās tribhis taiḥ pāvakopamaiḥ<BR>
08,040.006c	jagmur vināśaṃ samare rājan durmantrite tava<BR>
08,040.007a	tato duryodhanaḥ kruddho nakulaṃ navabhiḥ śaraiḥ<BR>
08,040.007c	vivyādha bharataśreṣṭha caturaś cāsya vājinaḥ<BR>
08,040.008a	tataḥ punar ameyātmā tava putro janādhipaḥ<BR>
08,040.008c	kṣureṇa sahadevasya dhvajaṃ ciccheda kāñcanam<BR>
08,040.009a	nakulas tu tataḥ kruddhas tava putraṃ trisaptabhiḥ<BR>
08,040.009c	jaghāna samare rājan sahadevaś ca pañcabhiḥ<BR>
08,040.010a	tāv ubhau bharataśreṣṭhau śreṣṭhau sarvadhanuṣmatām<BR>
08,040.010c	vivyādhorasi saṃkruddhaḥ pañcabhiḥ pañcabhiḥ śaraiḥ<BR>
08,040.011a	tato 'parābhyāṃ bhallābhyāṃ dhanuṣī samakṛntata<BR>
08,040.011c	yamayoḥ prahasan rājan vivyādhaiva ca saptabhiḥ<BR>
08,040.012a	tāv anye dhanuṣī śreṣṭhe śakracāpanibhe śubhe<BR>
08,040.012c	pragṛhya rejatuḥ śūrau devaputrasamau yudhi<BR>
08,040.013a	tatas tau rabhasau yuddhe bhrātarau bhrātaraṃ nṛpa<BR>
08,040.013c	śarair vavarṣatur ghorair mahāmeghau yathācalam<BR>
08,040.014a	tataḥ kruddho mahārāja tava putro mahārathaḥ<BR>
08,040.014c	pāṇḍuputrau maheṣvāsau vārayām āsa patribhiḥ<BR>
08,040.015a	dhanurmaṇḍalam evāsya dṛśyate yudhi bhārata<BR>
08,040.015c	sāyakāś caiva dṛśyante niścarantaḥ samantataḥ<BR>
08,040.016a	tasya sāyakasaṃchannau cakāśetāṃ ca pāṇḍavau<BR>
08,040.016c	meghacchannau yathā vyomni candrasūryau hataprabhau<BR>
08,040.017a	te tu bāṇā mahārāja hemapuṅkhāḥ śilāśitāḥ<BR>
08,040.017c	ācchādayan diśaḥ sarvāḥ sūryasyevāṃśavas tadā<BR>
08,040.018a	bāṇabhūte tatas tasmin saṃchanne ca nabhastale<BR>
08,040.018b*0508_01	nakulaḥ sahadevaś ca krodhaṃ tīvraṃ samāsthitau<BR>
08,040.018b*0508_02	tāṃ bāṇavṛṣṭiṃ rājñas tu śaraiḥ śatasahasrabhiḥ (sic)<BR>
08,040.018b*0508_03	chādayām āsatur ubhau bāṇaughais tanayaṃ tava<BR>
08,040.018b*0508_04	tatas tayor mahārāja sṛjator aniśaṃ śarān<BR>
08,040.018c	yamābhyāṃ dadṛśe rūpaṃ kālāntakayamopamam<BR>
08,040.019a	parākramaṃ tu taṃ dṛṣṭvā tava sūnor mahārathāḥ<BR>
08,040.019b*0509_01	krodham āsthāya paramaṃ niḥśvasaṃś ca yathoragaḥ<BR>
08,040.019b*0509_02	bāṇāndhakāraṃ sasṛje tava putras tayos tadā<BR>
08,040.019c	mṛtyor upāntikaṃ prāptau mādrīputrau sma menire<BR>
08,040.020a	tataḥ senāpatī rājan pāṇḍavasya mahātmanaḥ<BR>
08,040.020c	pārṣataḥ prayayau tatra yatra rājā suyodhanaḥ<BR>
08,040.021a	mādrīputrau tataḥ śūrau vyatikramya mahārathau<BR>
08,040.021c	dhṛṣṭadyumnas tava sutaṃ tāḍayām āsa sāyakaiḥ<BR>
08,040.022a	tam avidhyad ameyātmā tava putro 'tyamarṣaṇaḥ<BR>
08,040.022c	pāñcālyaṃ pañcaviṃśatyā prahasya puruṣarṣabha<BR>
08,040.023a	tataḥ punar ameyātmā putras te pṛthivīpate<BR>
08,040.023c	viddhvā nanāda pāñcālyaṃ ṣaṣṭyā pañcabhir eva ca<BR>
08,040.024a	athāsya saśaraṃ cāpaṃ hastāvāpaṃ ca māriṣa<BR>
08,040.024c	kṣurapreṇa sutīkṣṇena rājā ciccheda saṃyuge<BR>
08,040.025a	tad apāsya dhanuś chinnaṃ pāñcālyaḥ śatrukarśanaḥ<BR>
08,040.025c	anyad ādatta vegena dhanur bhārasahaṃ navam<BR>
08,040.026a	prajvalann iva vegena saṃrambhād rudhirekṣaṇaḥ<BR>
08,040.026c	aśobhata maheṣvāso dhṛṣṭadyumnaḥ kṛtavraṇaḥ<BR>
08,040.027a	sa pañcadaśa nārācāñ śvasataḥ pannagān iva<BR>
08,040.027c	jighāṃsur bharataśreṣṭhaṃ dhṛṣṭadyumno vyavāsṛjat<BR>
08,040.028a	te varma hemavikṛtaṃ bhittvā rājñaḥ śilāśitāḥ<BR>
08,040.028c	viviśur vasudhāṃ vegāt kaṅkabarhiṇavāsasaḥ<BR>
08,040.029a	so 'tividdho mahārāja putras te 'tivyarājata<BR>
08,040.029c	vasante puṣpaśabalaḥ sapuṣpa iva kiṃśukaḥ<BR>
08,040.030a	sa chinnavarmā nārācaiḥ prahārair jarjaracchaviḥ<BR>
08,040.030c	dhṛṣṭadyumnasya bhallena kruddhaś ciccheda kārmukam<BR>
08,040.031a	athainaṃ chinnadhanvānaṃ tvaramāṇo mahīpatiḥ<BR>
08,040.031c	sāyakair daśabhī rājan bhruvor madhye samārdayat<BR>
08,040.031d*0510_01	vivyādha vividhair bāṇaiḥ kālāntakayamopamaiḥ<BR>
08,040.032a	tasya te 'śobhayan vaktraṃ karmāraparimārjitāḥ<BR>
08,040.032c	praphullaṃ campakaṃ yadvad bhramarā madhulipsavaḥ<BR>
08,040.033a	tad apāsya dhanuś chinnaṃ dhṛṣṭadyumno mahāmanāḥ<BR>
08,040.033c	anyad ādatta vegena dhanur bhallāṃś ca ṣoḍaśa<BR>
08,040.034a	tato duryodhanasyāśvān hatvā sūtaṃ ca pañcabhiḥ<BR>
08,040.034c	dhanuś ciccheda bhallena jātarūpapariṣkṛtam<BR>
08,040.035a	rathaṃ sopaskaraṃ chatraṃ śaktiṃ khaḍgaṃ gadāṃ dhvajam<BR>
08,040.035c	bhallaiś ciccheda navabhiḥ putrasya tava pārṣataḥ<BR>
08,040.036a	tapanīyāṅgadaṃ citraṃ nāgaṃ maṇimayaṃ śubham<BR>
08,040.036c	dhvajaṃ kurupateś chinnaṃ dadṛśuḥ sarvapārthivāḥ<BR>
08,040.037a	duryodhanaṃ tu virathaṃ chinnasarvāyudhaṃ raṇe<BR>
08,040.037c	bhrātaraḥ paryarakṣanta sodaryā bharatarṣabha<BR>
08,040.038a	tam āropya rathe rājan daṇḍadhāro janādhipam<BR>
08,040.038c	apovāha ca saṃbhrānto dhṛṣṭadyumnasya paśyataḥ<BR>
08,040.039a	karṇas tu sātyakiṃ jitvā rājagṛddhī mahābalaḥ<BR>
08,040.039c	droṇahantāram ugreṣuṃ sasārābhimukhaṃ raṇe<BR>
08,040.040a	taṃ pṛṣṭhato 'bhyayāt tūrṇaṃ śaineyo vitudañ śaraiḥ<BR>
08,040.040c	vāraṇaṃ jaghanopānte viṣāṇābhyām iva dvipaḥ<BR>
08,040.041a	sa bhārata mahān āsīd yodhānāṃ sumahātmanām<BR>
08,040.041c	karṇapārṣatayor madhye tvadīyānāṃ mahāraṇaḥ<BR>
08,040.042a	na pāṇḍavānāṃ nāsmākaṃ yodhaḥ kaś cit parāṅmukhaḥ<BR>
08,040.042c	pratyadṛśyata yat karṇaḥ pāñcālāṃs tvarito yayau<BR>
08,040.043a	tasmin kṣaṇe naraśreṣṭha gajavājinarakṣayaḥ<BR>
08,040.043c	prādurāsīd ubhayato rājan madhyaṃgate 'hani<BR>
08,040.044a	pāñcālās tu mahārāja tvaritā vijigīṣavaḥ<BR>
08,040.044c	sarvato 'bhyadravan karṇaṃ patatriṇa iva drumam<BR>
08,040.045a	teṣām ādhirathiḥ kruddho yatamānān manasvinaḥ<BR>
08,040.045c	vicinvann eva bāṇāgraiḥ samāsādayad agrataḥ<BR>
08,040.046a	vyāghraketuṃ suśarmāṇaṃ śaṅkuṃ cograṃ dhanaṃjayam<BR>
08,040.046c	śuklaṃ ca rocamānaṃ ca siṃhasenaṃ ca durjayam<BR>
08,040.047a	te vīrā rathavegena parivavrur narottamam<BR>
08,040.047c	sṛjantaṃ sāyakān kruddhaṃ karṇam āhavaśobhinam<BR>
08,040.048a	yudhyamānāṃs tu tāñ śūrān manujendraḥ pratāpavān<BR>
08,040.048c	aṣṭābhir aṣṭau rādheyo nyahanan niśitaiḥ śaraiḥ<BR>
08,040.049a	athāparān mahārāja sūtaputraḥ pratāpavān<BR>
08,040.049c	jaghāna bahusāhasrān yodhān yuddhaviśāradaḥ<BR>
08,040.050a	viṣṇuṃ ca viṣṇukarmāṇaṃ devāpiṃ bhadram eva ca<BR>
08,040.050c	daṇḍaṃ ca samare rājaṃś citraṃ citrāyudhaṃ harim<BR>
08,040.051a	siṃhaketuṃ rocamānaṃ śalabhaṃ ca mahāratham<BR>
08,040.051c	nijaghāna susaṃkruddhaś cedīnāṃ ca mahārathān<BR>
08,040.052a	teṣām ādadataḥ prāṇān āsīd ādhirather vapuḥ<BR>
08,040.052c	śoṇitābhyukṣitāṅgasya rudrasyevorjitaṃ mahat<BR>
08,040.053a	tatra bhārata karṇena mātaṅgās tāḍitāḥ śaraiḥ<BR>
08,040.053c	sarvato 'bhyadravan bhītāḥ kurvanto mahad ākulam<BR>
08,040.054a	nipetur urvyāṃ samare karṇasāyakapīḍitāḥ<BR>
08,040.054c	kurvanto vividhān nādān vajranunnā ivācalāḥ<BR>
08,040.055a	gajavājimanuṣyaiś ca nipatadbhiḥ samantataḥ<BR>
08,040.055c	rathaiś cāvagatair mārge paryastīryata medinī<BR>
08,040.056a	naiva bhīṣmo na ca droṇo nāpy anye yudhi tāvakāḥ<BR>
08,040.056c	cakruḥ sma tādṛśaṃ karma yādṛśaṃ vai kṛtaṃ raṇe<BR>
08,040.057a	sūtaputreṇa nāgeṣu ratheṣu ca hayeṣu ca<BR>
08,040.057c	nareṣu ca naravyāghra kṛtaṃ sma kadanaṃ mahat<BR>
08,040.058a	mṛgamadhye yathā siṃho dṛśyate nirbhayaś caran<BR>
08,040.058c	pāñcālānāṃ tathā madhye karṇo 'carad abhītavat<BR>
08,040.059a	yathā mṛgagaṇāṃs trastān siṃho drāvayate diśaḥ<BR>
08,040.059c	pāñcālānāṃ rathavrātān karṇo drāvayate tathā<BR>
08,040.060a	siṃhāsyaṃ ca yathā prāpya na jīvanti mṛgāḥ kva cit<BR>
08,040.060c	tathā karṇam anuprāpya na jīvanti mahārathāḥ<BR>
08,040.061a	vaiśvānaraṃ yathā dīptaṃ dahyante prāpya vai janāḥ<BR>
08,040.061c	karṇāgninā raṇe tadvad dagdhā bhārata sṛñjayāḥ<BR>
08,040.062a	karṇena cediṣv ekena pāñcāleṣu ca bhārata<BR>
08,040.062c	viśrāvya nāma nihatā bahavaḥ śūrasaṃmatāḥ<BR>
08,040.063a	mama cāsīn manuṣyendra dṛṣṭvā karṇasya vikramam<BR>
08,040.063c	naiko 'py ādhirather jīvan pāñcālyo mokṣyate yudhi<BR>
08,040.064a	pāñcālān vidhaman saṃkhye sūtaputraḥ pratāpavān<BR>
08,040.064b*0511_01	pāñcālān atha nighnantaṃ karṇaṃ dṛṣṭvā mahāraṇe<BR>
08,040.064c	abhyadhāvata saṃkruddho dharmaputraṃ yudhiṣṭhiram<BR>
08,040.065a	dhṛṣṭadyumnaś ca rājānaṃ draupadeyāś ca māriṣa<BR>
08,040.065c	parivavrur amitraghnaṃ śataśaś cāpare janāḥ<BR>
08,040.066a	śikhaṇḍī sahadevaś ca nakulo nākulis tathā<BR>
08,040.066c	janamejayaḥ śiner naptā bahavaś ca prabhadrakāḥ<BR>
08,040.067a	ete purogamā bhūtvā dhṛṣṭadyumnasya saṃyuge<BR>
08,040.067c	karṇam asyantam iṣvastrair vicerur amitaujasaḥ<BR>
08,040.068a	tāṃs tatrādhirathiḥ saṃkhye cedipāñcālapāṇḍavān<BR>
08,040.068b*0512_01	sātyakiṃ ca mahārāja nātyavartata saṃyuge<BR>
08,040.068c	eko bahūn abhyapatad garutman pannagān iva<BR>
08,040.068d*0513_01	taiḥ karṇasyābhavad yuddhaṃ ghorarūpaṃ viśāṃ pate<BR>
08,040.068d*0513_02	tādṛg yādṛk purā vṛttaṃ devānāṃ dānavaiḥ saha<BR>
08,040.068d*0513_03	tān sametān maheṣvāsāñ śaravarṣaughavarṣiṇaḥ<BR>
08,040.068d*0513_04	eko 'bhyabhavad avyagras tamāṃsīva divākaraḥ<BR>
08,040.069a	bhīmasenas tu saṃkruddhaḥ kurūn madrān sakekayān<BR>
08,040.069b*0514_01	sarvato 'bhyahanat kruddho yamadaṇḍanibhaiḥ śaraiḥ<BR>
08,040.069b*0514_02	bāhlīkān kekayān matsyān vāsātyān madrasaindhavān<BR>
08,040.069c	ekaḥ saṃkhye maheṣvāso yodhayan bahv aśobhata<BR>
08,040.070a	tatra marmasu bhīmena nārācais tāḍitā gajāḥ<BR>
08,040.070c	prapatanto hatārohāḥ kampayanti sma medinīm<BR>
08,040.071a	vājinaś ca hatārohāḥ pattayaś ca gatāsavaḥ<BR>
08,040.071c	śerate yudhi nirbhinnā vamanto rudhiraṃ bahu<BR>
08,040.071d*0515_01	tāḍitāḥ sahasā nāgā bhīmasenena māriṣa<BR>
08,040.071d*0515_02	nipatanti sma vegena vajrarugṇā ivācalāḥ<BR>
08,040.071d*0516_01	nihatais tair mahārāja vegavadbhir mahāgajaiḥ<BR>
08,040.071d*0516_02	śuśubhe vasudhā rājan vikīrṇair iva parvataiḥ<BR>
08,040.072a	sahasraśaś ca rathinaḥ patitāḥ patitāyudhāḥ<BR>
08,040.072c	akṣatāḥ samadṛśyanta bhīmād bhītā gatāsavaḥ<BR>
08,040.073a	rathibhir vājibhiḥ sūtaiḥ pattibhiś ca tathā gajaiḥ<BR>
08,040.073c	bhīmasenaśaracchinnair āstīrṇā vasudhābhavat<BR>
08,040.074a	tat stambhitam ivātiṣṭhad bhīmasenabalārditam<BR>
08,040.074c	duryodhanabalaṃ rājan nirutsāhaṃ kṛtavraṇam<BR>
08,040.075a	niśceṣṭaṃ tumule dīnaṃ babhau tasmin mahāraṇe<BR>
08,040.075c	prasannasalilaḥ kāle yathā syāt sāgaro nṛpa<BR>
08,040.075d*0517_01	tadvat tava balaṃ tad vai niścalaṃ samavasthitam<BR>
08,040.076a	manyuvīryabalopetaṃ balāt paryavaropitam<BR>
08,040.076c	abhavat tava putrasya tat sainyam iṣubhis tadā<BR>
08,040.076d*0518_01	tad balaṃ bharataśreṣṭha vadhyamānaṃ parasparam<BR>
08,040.076e	rudhiraughapariklinnaṃ rudhirārdraṃ babhūva ha<BR>
08,040.076f*0519_01	jagāma bharataśreṣṭha vadhyamānaṃ parasparam<BR>
08,040.077a	sūtaputro raṇe kruddhaḥ pāṇḍavānām anīkinīm<BR>
08,040.077c	bhīmasenaḥ kurūṃś cāpi drāvayan bahv aśobhata<BR>
08,040.078a	vartamāne tathā raudre saṃgrāme 'dbhutadarśane<BR>
08,040.078c	nihatya pṛtanāmadhye saṃśaptakagaṇān bahūn<BR>
08,040.079a	arjuno jayatāṃ śreṣṭho vāsudevam athābravīt<BR>
08,040.079c	prabhagnaṃ balam etad dhi yotsyamānaṃ janārdana<BR>
08,040.080a	ete dhāvanti sagaṇāḥ saṃśaptakamahārathāḥ<BR>
08,040.080b*0520_01	durjayā hy eva samare devair api savāsavaiḥ<BR>
08,040.080c	apārayanto madbāṇān siṃhaśabdān mṛgā iva<BR>
08,040.080d*0521_01	kuravaś cāpi dhāvanti bhīmasenabhayārditāḥ<BR>
08,040.081a	dīryate ca mahat sainyaṃ sṛñjayānāṃ mahāraṇe<BR>
08,040.081c	hastikakṣyo hy asau kṛṣṇa ketuḥ karṇasya dhīmataḥ<BR>
08,040.081e	dṛśyate rājasainyasya madhye vicarato muhuḥ<BR>
08,040.082a	na ca karṇaṃ raṇe śaktā jetum anye mahārathāḥ<BR>
08,040.082b*0522_01	durjayā hy eṣa samare devadānavarākṣasaiḥ<BR>
08,040.082c	jānīte hi bhavān karṇaṃ vīryavantaṃ parākrame<BR>
08,040.083a	tatra yāhi yataḥ karṇo drāvayaty eṣa no balam<BR>
08,040.084a	varjayitvā raṇe yāhi sūtaputraṃ mahāratham<BR>
08,040.084c	śramo mā bādhate kṛṣṇa yathā vā tava rocate<BR>
08,040.085a	etac chrutvā mahārāja govindaḥ prahasann iva<BR>
08,040.085c	abravīd arjunaṃ tūrṇaṃ kauravāñ jahi pāṇḍava<BR>
08,040.086a	tatas tava mahat sainyaṃ govindapreritā hayāḥ<BR>
08,040.086c	haṃsavarṇāḥ praviviśur vahantaḥ kṛṣṇapāṇḍavau<BR>
08,040.087a	keśavaprahitair aśvaiḥ śvetaiḥ kāñcanabhūṣaṇaiḥ<BR>
08,040.087c	praviśadbhis tava balaṃ caturdiśam abhidyata<BR>
08,040.087d*0523_01	meghastanitanirhrādaḥ sa ratho vānaradhvajaḥ<BR>
08,040.087d*0523_02	calatpatākas tāṃ senāṃ vimānaṃ dyām ivāviśata<BR>
08,040.088a	tau vidārya mahāsenāṃ praviṣṭau keśavārjunau<BR>
08,040.088c	kruddhau saṃrambharaktākṣau vyabhrājetāṃ mahādyutī<BR>
08,040.089a	yuddhaśauṇḍau samāhūtāv aribhis tau raṇādhvaram<BR>
08,040.089c	yajvabhir vidhināhūtau makhe devāv ivāśvinau<BR>
08,040.089d*0524_01	krodhatāmrekṣaṇau śūrau śuśubhāte mahābalau<BR>
08,040.089d*0524_02	madotkaṭau yathā nāgau dṛṣṭisaṃcāracāriṇau<BR>
08,040.090a	kruddhau tau tu naravyāghrau vegavantau babhūvatuḥ<BR>
08,040.090c	talaśabdena ruṣitau yathā nāgau mahāhave<BR>
08,040.091a	vigāhan sa rathānīkam aśvasaṃghāṃś ca phalgunaḥ<BR>
08,040.091c	vyacarat pṛtanāmadhye pāśahasta ivāntakaḥ<BR>
08,040.092a	taṃ dṛṣṭvā yudhi vikrāntaṃ senāyāṃ tava bhārata<BR>
08,040.092c	saṃśaptakagaṇān bhūyaḥ putras te samacodayat<BR>
08,040.093a	tato rathasahasreṇa dviradānāṃ tribhiḥ śataiḥ<BR>
08,040.093c	caturdaśasahasraiś ca turagāṇāṃ mahāhave<BR>
08,040.094a	dvābhyāṃ śatasahasrābhyāṃ padātīnāṃ ca dhanvinām<BR>
08,040.094c	śūrāṇāṃ nāmalabdhānāṃ viditānāṃ samantataḥ<BR>
08,040.094d*0525_01	duryodhanena te sārdhaṃ jātavegāḥ samantataḥ<BR>
08,040.094e	abhyavartanta tau vīrau chādayanto mahārathāḥ<BR>
08,040.094f*0526_01	śaravarṣair mahārāja sarvataḥ pāṇḍunandanam<BR>
08,040.095a	sa chādyamānaḥ samare śaraiḥ parabalārdanaḥ<BR>
08,040.095c	darśayan raudram ātmānaṃ pāśahasta ivāntakaḥ<BR>
08,040.095e	nighnan saṃśaptakān pārthaḥ prekṣaṇīyataro 'bhavat<BR>
08,040.096a	tato vidyutprabhair bāṇaiḥ kārtasvaravibhūṣitaiḥ<BR>
08,040.096c	nirantaram ivākāśam āsīn nunnaiḥ kirīṭinā<BR>
08,040.097a	kirīṭibhujanirmuktaiḥ saṃpatadbhir mahāśaraiḥ<BR>
08,040.097c	samācchannaṃ babhau sarvaṃ kādraveyair iva prabho<BR>
08,040.098a	rukmapuṅkhān prasannāgrāñ śarān saṃnataparvaṇaḥ<BR>
08,040.098c	adarśayad ameyātmā dikṣu sarvāsu pāṇḍavaḥ<BR>
08,040.098d*0527_01	mahī viyad diśaḥ sarvāḥ samudrā girayo 'pi vā<BR>
08,040.098d*0527_02	sphuṭantīti janā jajñuḥ pārthasya talanisvanāt<BR>
08,040.099a	hatvā daśa sahasrāṇi pārthivānāṃ mahārathaḥ<BR>
08,040.099c	saṃśaptakānāṃ kaunteyaḥ prapakṣaṃ tvarito 'bhyayāt<BR>
08,040.100a	prapakṣaṃ sa samāsādya pārthaḥ kāmbojarakṣitam<BR>
08,040.100c	pramamātha balād bāṇair dānavān iva vāsavaḥ<BR>
08,040.101a	pracicchedāśu bhallaiś ca dviṣatām ātatāyinām<BR>
08,040.101c	śastrapāṇīṃs tathā bāhūṃs tathāpi ca śirāṃsy uta<BR>
08,040.102a	aṅgāṅgāvayavaiś chinnair vyāyudhās te 'patan kṣitau<BR>
08,040.102c	viṣvagvātābhisaṃbhagnā bahuśākhā iva drumāḥ<BR>
08,040.102d*0528_01	kāmbojas tu tataḥ kruddho dṛṣṭvā pārthaṃ mahāratham<BR>
08,040.103a	hastyaśvarathapattīnāṃ vrātān nighnantam arjunam<BR>
08,040.103b*0529_01	acodayata yantāram arjunāyaiva māṃ vaha<BR>
08,040.103b*0529_02	tatas taṃ rathināṃ śreṣṭhaṃ bahudakṣiṇam āhave<BR>
08,040.103b*0529_03	arjunasya rathaṃ kṣipraṃ prāpayām āsa sārathiḥ<BR>
08,040.103b*0529_04	tato 'rjunaṃ tribhir bāṇair viddhvā bhārasahair yudhi<BR>
08,040.103b*0529_05	keśavaṃ navabhī rājan bāhvor urasi cāparyat<BR>
08,040.103b*0529_06	tataḥ kruddho mahārāja pāṇḍavaḥ paravīrahā<BR>
08,040.103c	sudakṣiṇād avarajaḥ śaravṛṣṭyābhyavīvṛṣat<BR>
08,040.104a	asyāsyato 'rdhacandrābhyāṃ sa bāhū parighopamau<BR>
08,040.104c	pūrṇacandrābhavaktraṃ ca kṣureṇābhyahanac chiraḥ<BR>
08,040.105a	sa papāta tato vāhāt svalohitaparisravaḥ<BR>
08,040.105c	manaḥśilāgireḥ śṛṅgaṃ vajreṇevāvadāritam<BR>
08,040.106a	sudakṣiṇād avarajaṃ kāmbojaṃ dadṛśur hatam<BR>
08,040.106c	prāṃśuṃ kamalapatrākṣam atyarthaṃ priyadarśanam<BR>
08,040.106e	kāñcanastambhasaṃkāśaṃ bhinnaṃ hemagiriṃ yathā<BR>
08,040.107a	tato 'bhavat punar yuddhaṃ ghoram adbhutadarśanam<BR>
08,040.107c	nānāvasthāś ca yodhānāṃ babhūvus tatra yudhyatām<BR>
08,040.108a	eteṣv āvarjitair aśvaiḥ kāmbojair yavanaiḥ śakaiḥ<BR>
08,040.108c	śoṇitāktais tadā raktaṃ sarvam āsīd viśāṃ pate<BR>
08,040.109a	rathai rathāśvasūtaiś ca hatārohaiś ca vājibhiḥ<BR>
08,040.109c	dviradaiś ca hatārohair mahāmātrair hatadvipaiḥ<BR>
08,040.109e	anyonyena mahārāja kṛto ghoro janakṣayaḥ<BR>
08,040.110a	tasmin prapakṣe pakṣe ca vadhyamāne mahātmanā<BR>
08,040.110c	arjunaṃ jayatāṃ śreṣṭhaṃ tvarito drauṇir āyayau<BR>
08,040.111a	vidhunvāno mahac cāpaṃ kārtasvaravibhūṣitam<BR>
08,040.111c	ādadānaḥ śarān ghorān svaraśmīn iva bhāskaraḥ<BR>
08,040.111d*0530_01	krodhāmarṣavivṛttāsyo lohitākṣo babhau balī<BR>
08,040.111d*0530_02	antakāle yathā kruddho mṛtyuḥ kiṃkaradaṇḍabhṛt<BR>
08,040.111d*0530_03	tataḥ prāsṛjad ugrāṇi śaravarṣāṇi saṃghaśaḥ<BR>
08,040.111d*0530_04	tair visṛṣṭair mahārāja vyadravat pāṇḍavī camūḥ<BR>
08,040.111d*0530_05	sa dṛṣṭvaiva tu dāśārhaṃ syandanasthaṃ viśāṃ pate<BR>
08,040.111d*0530_06	punaḥ prāsṛjad ugrāṇi śaravarṣāṇi māriṣa<BR>
08,040.111d*0531_01	tayor āsīn mahad yuddhaṃ dharmabhrātror anaiṣṭhikam<BR>
08,040.111d*0531_02	visiṣmāpayiṣor lokaṃ yaśaś cottamam icchatoḥ<BR>
08,040.111d*0531_03	saṃśaptakāṃs tu kaunteyaḥ kurūṃś cāpi vṛkodaraḥ<BR>
08,040.111d*0531_04	sūtaputras tu pāñcālān bhūyo 'ghnaṃs tvaritāḥ śaraiḥ<BR>
08,040.111d*0531_05	evam eṣa mahārāja vināśaḥ pṛthivīkṣitām<BR>
08,040.111d*0531_06	āsīt kruddhe 'rjune karṇe bhīmasene ca dāruṇe<BR>
08,040.111d*0532_01	yuddhaṃ ghoraṃ tathā tv āsīt tridhābhūte camūmukhe<BR>
08,040.112a	taiḥ patadbhir mahārāja drauṇimuktaiḥ samantataḥ<BR>
08,040.112c	saṃchāditau rathasthau tāv ubhau kṛṣṇadhanaṃjayau<BR>
08,040.113a	tataḥ śaraśatais tīkṣṇair bhāradvājaḥ pratāpavān<BR>
08,040.113c	niśceṣṭau tāv ubhau cakre yuddhe mādhavapāṇḍavau<BR>
08,040.114a	hāhākṛtam abhūt sarvaṃ jaṅgamaṃ sthāvaraṃ tathā<BR>
08,040.114c	carācarasya goptārau dṛṣṭvā saṃchāditau śaraiḥ<BR>
08,040.115a	siddhacāraṇasaṃghāś ca saṃpetur vai samantataḥ<BR>
08,040.115c	cintayanto bhaved adya lokānāṃ svasty apīty aha<BR>
08,040.116a	na mayā tādṛśo rājan dṛṣṭapūrvaḥ parākramaḥ<BR>
08,040.116c	saṃjajñe yādṛśo drauṇeḥ kṛṣṇau saṃchādayiṣyataḥ<BR>
08,040.117a	drauṇes tu dhanuṣaḥ śabdam ahitatrāsanaṃ raṇe<BR>
08,040.117c	aśrauṣaṃ bahuśo rājan siṃhasya nadato yathā<BR>
08,040.118a	jyā cāsya carato yuddhe savyadakṣiṇam asyataḥ<BR>
08,040.118c	vidyud ambudamadhyasthā bhrājamāneva sābhavat<BR>
08,040.119a	sa tathā kṣiprakārī ca dṛḍhahastaś ca pāṇḍavaḥ<BR>
08,040.119c	saṃmohaṃ paramaṃ gatvā praikṣata droṇajaṃ tataḥ<BR>
08,040.120a	sa vikramaṃ hṛtaṃ mene ātmanaḥ sumahātmanā<BR>
08,040.120c	tathāsya samare rājan vapur āsīt sudurdṛśam<BR>
08,040.121a	drauṇipāṇḍavayor evaṃ vartamāne mahāraṇe<BR>
08,040.121c	vardhamāne ca rājendra droṇaputre mahābale<BR>
08,040.121e	hīyamāne ca kaunteye kṛṣṇaṃ roṣaḥ samabhyayāt<BR>
08,040.122a	sa roṣān niḥśvasan rājan nirdahann iva cakṣuṣā<BR>
08,040.122c	drauṇiṃ hy apaśyat saṃgrāme phalgunaṃ ca muhur muhuḥ<BR>
08,040.123a	tataḥ kruddho 'bravīt kṛṣṇaḥ pārthaṃ sapraṇayaṃ tadā<BR>
08,040.123c	atyadbhutam idaṃ pārtha tava paśyāmi saṃyuge<BR>
08,040.123e	atiśete hi yatra tvā droṇaputro 'dya bhārata<BR>
08,040.123f*0533_01	kaccid vīryaṃ yathāpūrvaṃ bhujayor vā balaṃ tava<BR>
08,040.124a	kaccit te gāṇḍivaṃ haste rathe tiṣṭhasi cārjuna<BR>
08,040.124c	kaccit kuśalinau bāhū kaccid vīryaṃ tad eva te<BR>
08,040.124d*0534_01	udīryamāṇaṃ hi raṇe paśyāmi drauṇim āhave<BR>
08,040.124d*0534_02	guruputra iti hy enaṃ mānayan bharatarṣabha<BR>
08,040.124d*0534_03	upekṣāṃ kuru mā pārtha nāyaṃ kāla upekṣitum<BR>
08,040.125a	evam uktas tu kṛṣṇena kṣiptvā bhallāṃś caturdaśa<BR>
08,040.125c	tvaramāṇas tvarākāle drauṇer dhanur athācchinat<BR>
08,040.125e	dhvajaṃ chatraṃ patākāṃ ca rathaṃ śaktiṃ gadāṃ tathā<BR>
08,040.126a	jatrudeśe ca subhṛśaṃ vatsadantair atāḍayat<BR>
08,040.126c	sa mūrcchāṃ paramāṃ gatvā dhvajayaṣṭiṃ samāśritaḥ<BR>
08,040.127a	taṃ visaṃjñaṃ mahārāja kirīṭibhayapīḍitam<BR>
08,040.127c	apovāha raṇāt sūto rakṣamāṇo dhanaṃjayāt<BR>
08,040.128a	etasminn eva kāle tu vijayaḥ śatrutāpanaḥ<BR>
08,040.128c	nyavadhīt tāvakaṃ sainyaṃ śataśo 'tha sahasraśaḥ<BR>
08,040.128e	paśyatas tava putrasya tasya vīrasya bhārata<BR>
08,040.129a	evam eṣa kṣayo vṛttas tāvakānāṃ paraiḥ saha<BR>
08,040.129c	krūro viśasano ghoro rājan durmantrite tava<BR>
08,040.130a	saṃśaptakāṃś ca kaunteyaḥ kurūṃś cāpi vṛkodaraḥ<BR>
08,040.130c	vasuṣeṇaṃ ca pāñcālaḥ kṛtsnena vyadhamad raṇe<BR>
08,040.130d*0535_01	vartamāne tathā raudre rājan vīravarakṣaye<BR>
08,040.130d*0535_02	utthitāny agaṇeyāni kabandhāni samantataḥ<BR>
08,040.130d*0535_03	yudhiṣṭhiro 'pi saṃgrāme prahārair gāḍhavedanaḥ<BR>
08,040.130d*0535_04	krośamātram apakramya tasthau bharatasattama<BR>
08,040.130d@014_0000	saṃjayaḥ<BR>
08,040.130d@014_0001	duryodhanas tataḥ karṇam upetya bharatarṣabha<BR>
08,040.130d@014_0002	abravīn madrarājaṃ ca tathaivānyān mahārathān<BR>
08,040.130d@014_0003	yadṛcchayopasaṃprāptaṃ svargadvāram apāvṛtam<BR>
08,040.130d@014_0004	sukhinaḥ kṣatriyāḥ karṇa labhante yuddham īdṛśam<BR>
08,040.130d@014_0005	sadṛśaiḥ kṣatriyaiḥ śūraiḥ śūrāṇāṃ yudhyatāṃ yudhi<BR>
08,040.130d@014_0006	iṣṭaṃ bhavati rādheya tad idaṃ samupasthitam<BR>
08,040.130d@014_0007	hatvā vā pāṇḍavān yuddhe sphītām urvīm avāpsyatha<BR>
08,040.130d@014_0008	nihatā vā parair yuddhe vīralokam avāpsyatha<BR>
08,040.130d@014_0009	duryodhanasya tac chrutvā vacanaṃ kṣatriyarṣabhāḥ<BR>
08,040.130d@014_0010	hṛṣṭā nādān udakrośan vāditrāṇi ca sarvaśaḥ<BR>
08,040.130d@014_0011	tataḥ pramudite tasmin duryodhanabale tadā<BR>
08,040.130d@014_0012	harṣayaṃs tāvakān yodhān drauṇir vacanam abravīt<BR>
08,040.130d@014_0013	pratyakṣaṃ sarvasainyānāṃ bhavatāṃ cāpi paśyatām<BR>
08,040.130d@014_0014	nyastaśastro mama pitā dhṛṣṭadyumnena pātitaḥ<BR>
08,040.130d@014_0015	sa tenāham amarṣeṇa mitrārthe cāpi pārthivāḥ<BR>
08,040.130d@014_0016	satyaṃ vaḥ pratijānāmi tad vākyaṃ me nibodhata<BR>
08,040.130d@014_0017	dhṛṣṭadyumnam ahatvāhaṃ na vimokṣyāmi daṃśanam<BR>
08,040.130d@014_0018	anṛtāyāṃ pratijñāyāṃ nāhaṃ svargam avāpnuyām<BR>
08,040.130d@014_0019	arjuno bhīmasenaś ca yaś ca māṃ pratyudeṣyati<BR>
08,040.130d@014_0020	sarvāṃs tān pramathiṣye 'ham iti me nāsti saṃśayaḥ<BR>
08,040.130d@014_0021	evam ukte tataḥ sarvā sahitā bhāratī camūḥ<BR>
08,040.130d@014_0022	abhyadravata kaunteyāṃs tathā te cāpi pāṇḍavāḥ<BR>
08,040.130d@014_0023	sa saṃnipāto rathayūthapānāṃ<BR>
08,040.130d@014_0024	mahātmanāṃ bhārata mohanīyaḥ<BR>
08,040.130d@014_0025	janakṣayaḥ kālayugāntakalpaḥ<BR>
08,040.130d@014_0026	prāvartatāgre kurusṛñjayānām<BR>
08,040.130d@014_0027	tataḥ pravṛtte yudhi saṃprahāre<BR>
08,040.130d@014_0028	bhūtāni sarvāṇi sadaivatāni<BR>
08,040.130d@014_0029	āsan sametāni sahāpsarobhir<BR>
08,040.130d@014_0030	didṛkṣamāṇāni narapravīrān<BR>
08,040.130d@014_0031	divyaiś ca mālyair vividhaiś ca gandhair<BR>
08,040.130d@014_0032	divyaiś ca ratnair vividhair narāgryān<BR>
08,040.130d@014_0033	raṇe svakarmodvahataḥ pravīrān<BR>
08,040.130d@014_0034	avākirann apsarasaḥ prahṛṣṭāḥ<BR>
08,040.130d@014_0035	samīraṇas tāṃś ca niṣevya gandhān<BR>
08,040.130d@014_0036	siṣeva sarvān api yodhamukhyān<BR>
08,040.130d@014_0037	niṣevyamāṇās tv anilena yodhāḥ<BR>
08,040.130d@014_0038	parasparaghnā dharaṇīṃ nipetuḥ<BR>
08,040.130d@014_0039	sā divyapuṣpair avakīryamāṇā<BR>
08,040.130d@014_0040	suvarṇapuṅkhaiś ca śarair vicitraiḥ<BR>
08,040.130d@014_0041	nakṣatrasaṃghair iva citritā dyauḥ<BR>
08,040.130d@014_0042	kṣitair babhau yodhavarair vicitrā<BR>
08,040.130d@014_0043	tato 'ntarikṣād api sādhuvādair<BR>
08,040.130d@014_0044	vāditraghoṣaiḥ samudīryamāṇaḥ<BR>
08,040.130d@014_0045	jyāghoṣanemisvananādacitraḥ<BR>
08,040.130d@014_0046	samākulaḥ so 'bhavat saṃprahāraḥ<BR>
08,040.130d@015_0001	tathā tu tasmiṃs tumule pravṛtte<BR>
08,040.130d@015_0002	duryodhanaḥ krodham amṛṣyamāṇaḥ<BR>
08,040.130d@015_0003	abhyetya bhīmaṃ balinaṃ baliṣṭhaḥ<BR>
08,040.130d@015_0004	samarpayat kṣudrakāṇāṃ śatena<BR>
08,040.130d@015_0005	duḥśāsanaś citrasenaś ca vīras<BR>
08,040.130d@015_0006	tathā caivaṃ kitavaḥ saubalaś ca<BR>
08,040.130d@015_0007	gajānīkaiḥ sarvato bhīmasenaṃ<BR>
08,040.130d@015_0008	tathā viṣaktaṃ sahasaivābhyagacchan<BR>
08,040.130d@015_0009	tam āpatantaṃ saṃprekṣya gajānīkaṃ vṛkodaraḥ<BR>
08,040.130d@015_0010	duryodhanaṃ mahābāhuḥ śaravarṣair avākirat<BR>
08,040.130d@015_0011	duryodhanaṃ tathā bhīmaḥ sāyakaiḥ śataśaḥ śitaiḥ<BR>
08,040.130d@015_0012	pāṇḍavo vimukhīkṛtya gajān abhyadravad balī<BR>
08,040.130d@015_0013	tataḥ pāvakasaṃkāśair bhīmo bāṇair avakragaiḥ<BR>
08,040.130d@015_0014	śalabhair iva nāgāṃs tān ardayām āsa pāṇḍavaḥ<BR>
08,040.130d@015_0015	tataḥ kuñjarayūthāni bhīmaseno mahābalaḥ<BR>
08,040.130d@015_0016	vyadhaman niśitair bāṇair mahābhrāṇīva mārutaḥ<BR>
08,040.130d@015_0017	anvayus tad rathānīkaṃ maṇijālaiś ca kuñjarāḥ<BR>
08,040.130d@015_0018	rūpyajāmbūnadābhāsāḥ kṣuramālyābhyalaṃkṛtāḥ<BR>
08,040.130d@015_0019	vadhyamānāḥ śarai rājan bhīmasenena te gajāḥ<BR>
08,040.130d@015_0020	vibhinnahṛdayāḥ ke cit tatraivābhyapatan bhuvi<BR>
08,040.130d@015_0021	nipatadbhir mahāvegair hemabhāṇḍavibhūṣitaiḥ<BR>
08,040.130d@015_0022	aśobhata mahārāja dhātucitrair ivācalaiḥ<BR>
08,040.130d@015_0023	dīptābharaṇavadbhiś ca gajapṛṣṭhān nipātitaiḥ<BR>
08,040.130d@015_0024	sa raṇaḥ śuśubhe rājan kṣīṇapuṇyair ivāmaraiḥ<BR>
08,040.130d@015_0025	mahāparighasaṃkāśau candanāgarurūṣitau<BR>
08,040.130d@015_0026	apaśyan bhīmasenasya dhanur vikṣipato bhujau<BR>
08,040.130d@015_0027	tasya jyātalanirghoṣam asyataḥ savyadakṣiṇam<BR>
08,040.130d@015_0028	śrutvā hy abhyadravan nāgā bhīmasenaṃ bhayārditāḥ<BR>
08,040.130d@015_0029	tasya bhīmasya tat karma rājann ekasya dhīmataḥ<BR>
08,040.130d@015_0030	apaśyāma mahārāja tad adbhutam ivābhavat<BR>
08,040.130d@016_0000	saṃjaya uvāca<BR>
08,040.130d@016_0001	evam eṣa mahān āsīt saṃgrāmaḥ pṛthivīkṣitām<BR>
08,040.130d@016_0002	kruddhe 'rjune tathā karṇe bhīmasene ca pāṇḍave<BR>
08,040.130d@016_0003	droṇaputraṃ parājitya jitvā cānyān mahārathān<BR>
08,040.130d@016_0004	abravīd arjuno rājan vāsudevam idaṃ vacaḥ<BR>
08,040.130d@016_0005	paśya kṛṣṇa mahābāho dravantīṃ pāṇḍavīṃ camūm<BR>
08,040.130d@016_0006	karṇaṃ paśya ca saṃgrāme kālayantaṃ mahārathān<BR>
08,040.130d@016_0007	na ca paśyāmi dāśārha dharmarājaṃ yudhiṣṭhiram<BR>
08,040.130d@016_0008	nāpi ketur yudhāṃ śreṣṭha dharmarājasya dṛśyate<BR>
08,040.130d@016_0009	tribhāgaś cāvaśiṣṭo 'yaṃ divasasya janārdana<BR>
08,040.130d@016_0010	na ca māṃ dhārtarāṣṭreṣu kaś cid yudhyati saṃyuge<BR>
08,040.130d@016_0011	tasmāt tvaṃ matpriyaṃ kurvan yāhi yatra yudhiṣṭhiraḥ<BR>
08,040.130d@016_0012	dṛṣṭvā kuśalinaṃ yuddhe dharmaputraṃ sahānujam<BR>
08,040.130d@016_0013	punar yoddhāsmi vārṣṇeya śatrubhiḥ saha saṃyuge<BR>
08,040.130d@016_0014	tataḥ prāyād rathenāśu bībhatsor vacanād dhariḥ<BR>
08,040.130d@016_0015	yato yudhiṣṭhiro rājā sṛñjayāś ca mahārathāḥ<BR>
08,040.130d@016_0016	ayudhyaṃs tāvakaiḥ sārdhaṃ mṛtyuṃ kṛtvā nivartanam<BR>
08,041.001	saṃjaya uvāca<BR>
08,041.001a	tvaramāṇaḥ punaḥ kṛṣṇaḥ pārtham abhyavadac chanaiḥ<BR>
08,041.001c	paśya kauravya rājānam apayātāṃś ca pāṇḍavān<BR>
08,041.002a	karṇaṃ paśya mahāraṅge jvalantam iva pāvakam<BR>
08,041.002c	asau bhīmo maheṣvāsaḥ saṃnivṛtto raṇaṃ prati<BR>
08,041.003a	tam ete 'nu nivartante dhṛṣṭadyumnapurogamāḥ<BR>
08,041.003c	pāñcālānāṃ sṛñjayānāṃ pāṇḍavānāṃ ca yan mukham<BR>
08,041.003e	nivṛttaiś ca tathā pārthair bhagnaṃ śatrubalaṃ mahat<BR>
08,041.004a	kauravān dravato hy eṣa karṇo dhārayate 'rjuna<BR>
08,041.004c	antakapratimo vege śakratulyaparākramaḥ<BR>
08,041.005a	asau gacchati kauravya drauṇir astrabhṛtāṃ varaḥ<BR>
08,041.005c	tam eṣa pradrutaḥ saṃkhye dhṛṣṭadyumno mahārathaḥ<BR>
08,041.005d*0536_01	anuprayāti saṃgrāme hatān paśya ca sṛñjayān<BR>
08,041.006a	sarvaṃ vyācaṣṭa durdharṣo vāsudevaḥ kirīṭine<BR>
08,041.006c	tato rājan prādurāsīn mahāghoro mahāraṇaḥ<BR>
08,041.007a	siṃhanādaravāś cātra prādurāsan samāgame<BR>
08,041.007c	ubhayoḥ senayo rājan mṛtyuṃ kṛtvā nivartanam<BR>
08,041.007d*0537_01	evam eṣa kṣayo vṛttaḥ pṛthivyāṃ pṛthivīpate<BR>
08,041.007d*0537_02	tāvakānāṃ pareṣāṃ ca rājan durmantrite tava<BR>
08,042.001	saṃjaya uvāca<BR>
08,042.001a	tataḥ punaḥ samājagmur abhītāḥ kurusṛñjayāḥ<BR>
08,042.001c	yudhiṣṭhiramukhāḥ pārthā vaikartanamukhā vayam<BR>
08,042.002a	tataḥ pravavṛte bhīmaḥ saṃgrāmo lomaharṣaṇaḥ<BR>
08,042.002c	karṇasya pāṇḍavānāṃ ca yamarāṣṭravivardhanaḥ<BR>
08,042.003a	tasmin pravṛtte saṃgrāme tumule śoṇitodake<BR>
08,042.003c	saṃśaptakeṣu śūreṣu kiṃcicchiṣṭeṣu bhārata<BR>
08,042.004a	dhṛṣṭadyumno mahārāja sahitaḥ sarvarājabhiḥ<BR>
08,042.004c	karṇam evābhidudrāva pāṇḍavāś ca mahārathāḥ<BR>
08,042.005a	āgacchamānāṃs tān saṃkhye prahṛṣṭān vijayaiṣiṇaḥ<BR>
08,042.005c	dadhāraiko raṇe karṇo jalaughān iva parvataḥ<BR>
08,042.006a	tam āsādya tu te karṇaṃ vyaśīryanta mahārathāḥ<BR>
08,042.006c	yathācalaṃ samāsādya jalaughāḥ sarvatodiśam<BR>
08,042.006e	tayor āsīn mahārāja saṃgrāmo lomaharṣaṇaḥ<BR>
08,042.006f*0538_01	prayudhyator mahāraṅge balinor vijigīṣatoḥ<BR>
08,042.007a	dhṛṣṭadyumnas tu rādheyaṃ śareṇa nataparvaṇā<BR>
08,042.007c	tāḍayām āsa saṃkruddhas tiṣṭha tiṣṭheti cābravīt<BR>
08,042.008a	vijayaṃ tu dhanuḥśreṣṭhaṃ vidhunvāno mahārathaḥ<BR>
08,042.008b*0539_01	vavarṣa śaravarṣāṇi toyavarṣān ivāmbudaḥ<BR>
08,042.008c	pārṣatasya dhanuś chittvā śarān āśīviṣopamān<BR>
08,042.008e	tāḍayām āsa saṃkruddhaḥ pārṣataṃ navabhiḥ śaraiḥ<BR>
08,042.009a	te varma hemavikṛtaṃ bhittvā tasya mahātmanaḥ<BR>
08,042.009c	śoṇitāktā vyarājanta śakragopā ivānagha<BR>
08,042.010a	tad apāsya dhanuś chinnaṃ dhṛṣṭadyumno mahārathaḥ<BR>
08,042.010c	anyad dhanur upādāya śarāṃś cāśīviṣopamān<BR>
08,042.010e	karṇaṃ vivyādha saptatyā śaraiḥ saṃnataparvabhiḥ<BR>
08,042.011a	tathaiva rājan karṇo 'pi pārṣataṃ śatrutāpanam<BR>
08,042.011b*0540_01	chādayām āsa samare śarair āśīviṣopamaiḥ<BR>
08,042.011c	droṇaśatruṃ maheṣvāso vivyādha niśitaiḥ śaraiḥ<BR>
08,042.012a	tasya karṇo mahārāja śaraṃ kanakabhūṣaṇam<BR>
08,042.012c	preṣayām āsa saṃkruddho mṛtyudaṇḍam ivāparam<BR>
08,042.013a	tam āpatantaṃ sahasā ghorarūpaṃ viśāṃ pate<BR>
08,042.013c	ciccheda saptadhā rājañ śaineyaḥ kṛtahastavat<BR>
08,042.014a	dṛṣṭvā vinihitaṃ bāṇaṃ śaraiḥ karṇo viśāṃ pate<BR>
08,042.014c	sātyakiṃ śaravarṣeṇa samantāt paryavārayat<BR>
08,042.015a	vivyādha cainaṃ samare nārācais tatra saptabhiḥ<BR>
08,042.015c	taṃ pratyavidhyac chaineyaḥ śarair hemavibhūṣitaiḥ<BR>
08,042.016a	tato yuddham atīvāsīc cakṣuḥśrotrabhayāvaham<BR>
08,042.016c	rājan ghoraṃ ca citraṃ ca prekṣaṇīyaṃ samantataḥ<BR>
08,042.017a	sarveṣāṃ tatra bhūtānāṃ lomaharṣo vyajāyata<BR>
08,042.017c	tad dṛṣṭvā samare karma karṇaśaineyayor nṛpa<BR>
08,042.018a	etasminn antare drauṇir abhyayāt sumahābalam<BR>
08,042.018c	pārṣataṃ śatrudamanaṃ śatruvīryāsunāśanam<BR>
08,042.018d*0541_01	sa dṛṣṭvā samare karṇaṃ pārṣataṃ ca mahāratham<BR>
08,042.019a	abhyabhāṣata saṃkruddho drauṇir dūre dhanaṃjaye<BR>
08,042.019b*0542_01	rathaṃ rathena saṃpīḍya śatruvīryapraṇāśanaḥ<BR>
08,042.019c	tiṣṭha tiṣṭhādya brahmaghna na me jīvan vimokṣyase<BR>
08,042.020a	ity uktvā subhṛśaṃ vīraḥ śīghrakṛn niśitaiḥ śaraiḥ<BR>
08,042.020c	pārṣataṃ chādayām āsa ghorarūpaiḥ sutejanaiḥ<BR>
08,042.020e	yatamānaṃ paraṃ śaktyā yatamāno mahārathaḥ<BR>
08,042.020f*0543_01	chādayām āsa samare yatamāno mahārathaḥ<BR>
08,042.020f*0543_02	yatnataḥ parayā śaktyā dhṛṣṭadyumnaṃ mahāraṇe<BR>
08,042.020f*0544_01	yodhayām āsa samare kruddharūpo viśāṃ pate<BR>
08,042.021a	yathā hi samare drauṇiḥ pārṣataṃ vīkṣya māriṣa<BR>
08,042.021c	tathā drauṇiṃ raṇe dṛṣṭvā pārṣataḥ paravīrahā<BR>
08,042.021e	nātihṛṣṭamanā bhūtvā manyate mṛtyum ātmanaḥ<BR>
08,042.021f*0545_01	sa jñātvā samare ''tmānaṃ śastreṇāvadhyam eva tu<BR>
08,042.021f*0545_02	javenābhiyayau drauṇiṃ kālaḥ kālam iva kṣaye<BR>
08,042.022a	drauṇis tu dṛṣṭvā rājendra dhṛṣṭadyumnaṃ raṇe sthitam<BR>
08,042.022c	krodhena niḥśvasan vīraḥ pārṣataṃ samupādravat<BR>
08,042.022e	tāv anyonyaṃ tu dṛṣṭvaiva saṃrambhaṃ jagmatuḥ param<BR>
08,042.022f*0546_01	tato roṣaparītātmā dhṛṣṭadyumno 'py amarṣaṇaḥ<BR>
08,042.022f*0546_02	provāca cainaṃ saṃrabdho droṇaputraṃ paraṃtapaḥ<BR>
08,042.022f*0547_01	pragṛhya mahatī cāpe śarāsanavirājite<BR>
08,042.023a	athābravīn mahārāja droṇaputraḥ pratāpavān<BR>
08,042.023c	dhṛṣṭadyumnaṃ samīpasthaṃ tvaramāṇo viśāṃ pate<BR>
08,042.023e	pāñcālāpasadādya tvāṃ preṣayiṣyāmi mṛtyave<BR>
08,042.024a	pāpaṃ hi yat tvayā karma ghnatā droṇaṃ purā kṛtam<BR>
08,042.024c	adya tvā patsyate tad vai yathā hy akuśalaṃ tathā<BR>
08,042.024d*0548_01	pataṅgadarśanenādya darśanena vyapohyate<BR>
08,042.024d*0548_02	śaśismaraṇatanmātrān vaṃśān kṛtam apohyate<BR>
08,042.024d*0548_03	mayā mārayitavyas tvaṃ paśumāreṇa pārṣata<BR>
08,042.024d*0548_04	adya śvo vā paraśvo vā satyam etad bhaviṣyati<BR>
08,042.025a	arakṣyamāṇaḥ pārthena yadi tiṣṭhasi saṃyuge<BR>
08,042.025c	nāpakramasi vā mūḍha satyam etad bravīmi te<BR>
08,042.026a	evam uktaḥ pratyuvāca dhṛṣṭadyumnaḥ pratāpavān<BR>
08,042.026c	prativākyaṃ sa evāsir māmako dāsyate tava<BR>
08,042.026e	yenaiva te pitur dattaṃ yatamānasya saṃyuge<BR>
08,042.026f*0549_01	eṣa te prativākyaṃ vai asir dāsyati māmakaḥ<BR>
08,042.026f*0549_02	yena kṛttaṃ tava pitur yatamānasya tac chiraḥ<BR>
08,042.027a	yadi tāvan mayā droṇo nihato brāhmaṇabruvaḥ<BR>
08,042.027c	tvām idānīṃ kathaṃ yuddhe na haniṣyāmi vikramāt<BR>
08,042.028a	evam uktvā mahārāja senāpatir amarṣaṇaḥ<BR>
08,042.028c	niśitenātha bāṇena drauṇiṃ vivyādha pārṣataḥ<BR>
08,042.029a	tato drauṇiḥ susaṃkruddhaḥ śaraiḥ saṃnataparvabhiḥ<BR>
08,042.029c	prācchādayad diśo rājan dhṛṣṭadyumnasya saṃyuge<BR>
08,042.030a	naivāntarikṣaṃ na diśo naiva yodhāḥ samantataḥ<BR>
08,042.030c	dṛśyante vai mahārāja śaraiś channāḥ sahasraśaḥ<BR>
08,042.031a	tathaiva pārṣato rājan drauṇim āhavaśobhinam<BR>
08,042.031c	śaraiḥ saṃchādayām āsa sūtaputrasya paśyataḥ<BR>
08,042.032a	rādheyo 'pi mahārāja pāñcālān saha pāṇḍavaiḥ<BR>
08,042.032c	draupadeyān yudhāmanyuṃ sātyakiṃ ca mahāratham<BR>
08,042.032e	ekaḥ sa vārayām āsa prekṣaṇīyaḥ samantataḥ<BR>
08,042.032f*0550_01	sātyakiṃ ca mahārāja yodhāṃś cānyān sahasraśaḥ<BR>
08,042.033a	dhṛṣṭadyumno 'pi samare drauṇeś ciccheda kārmukam<BR>
08,042.033b*0551_01	kṣurapreṇa sutīkṣṇena paśyatāṃ sarvayodhinām<BR>
08,042.033c	tad apāsya dhanuś chinnam anyad ādatta kārmukam<BR>
08,042.033e	vegavat samare ghoraṃ śarāṃś cāśīviṣopamān<BR>
08,042.034a	sa pārṣatasya rājendra dhanuḥ śaktiṃ gadāṃ dhvajam<BR>
08,042.034b*0552_01	sa śaktiṃ prāhiṇot tasmai tāṃ drauṇir vyadhamac charaiḥ<BR>
08,042.034b*0552_02	tāṃ nikṛttāṃ raṇe dṛṣṭvā drauṇinā pārṣato balī<BR>
08,042.034b*0552_03	parighaṃ ghoram ādāya kārtasvaravibhūṣitam<BR>
08,042.034b*0552_04	cikṣepa bhujavīryeṇa pārṣato vai purā nadan<BR>
08,042.034b*0552_05	tam āpatantaṃ parighaṃ droṇaputrasya lāghavāt<BR>
08,042.034b*0552_06	ciccheda bahudhā rājañ śarair atiratho raṇe<BR>
08,042.034c	hayān sūtaṃ rathaṃ caiva nimeṣād vyadhamac charaiḥ<BR>
08,042.034d*0553_01	pārṣatasya tataḥ kruddho droṇaputraḥ paraṃtapaḥ<BR>
08,042.035a	sa chinnadhanvā viratho hatāśvo hatasārathiḥ<BR>
08,042.035c	khaḍgam ādatta vipulaṃ śatacandraṃ ca bhānumat<BR>
08,042.036a	drauṇis tad api rājendra bhallaiḥ kṣipraṃ mahārathaḥ<BR>
08,042.036c	ciccheda samare vīraḥ kṣiprahasto dṛḍhāyudhaḥ<BR>
08,042.036e	rathād anavarūḍhasya tad adbhutam ivābhavat<BR>
08,042.036e*0554_01	**** **** dhanvino bāhuśālinaḥ<BR>
08,042.036e*0554_02	paśyatāṃ sarvasainyānāṃ<BR>
08,042.037a	dhṛṣṭadyumnaṃ tu virathaṃ hatāśvaṃ chinnakārmukam<BR>
08,042.037c	śaraiś ca bahudhā viddham astraiś ca śakalīkṛtam<BR>
08,042.037e	nātarad bharataśreṣṭha yatamāno mahārathaḥ<BR>
08,042.038a	tasyāntam iṣubhī rājan yadā drauṇir na jagmivān<BR>
08,042.038c	atha tyaktvā dhanur vīraḥ pārṣataṃ tvarito 'nvagāt<BR>
08,042.038d*0555_01	pragṛhya vipulaṃ khaḍgaṃ jātarūpapariṣkṛtam<BR>
08,042.039a	āsīd ādravato rājan vegas tasya mahātmanaḥ<BR>
08,042.039c	garuḍasyeva patato jighṛkṣoḥ pannagottamam<BR>
08,042.040a	etasminn eva kāle tu mādhavo 'rjunam abravīt<BR>
08,042.040c	paśya pārtha yathā drauṇiḥ pārṣatasya vadhaṃ prati<BR>
08,042.040d*0556_01	etasminn eva kāle tu keśavaḥ paravīrahā<BR>
08,042.040d*0556_02	abravīd bharataśreṣṭham arjunaṃ jayatāṃ varam<BR>
08,042.040d*0556_03	paśya drauṇiṃ pārṣatasya yatamānaṃ vadhaṃ prati<BR>
08,042.040e	yatnaṃ karoti vipulaṃ hanyāc cainam asaṃśayam<BR>
08,042.041a	taṃ mocaya mahābāho pārṣataṃ śatrutāpanam<BR>
08,042.041c	drauṇer āsyam anuprāptaṃ mṛtyor āsyagataṃ yathā<BR>
08,042.042a	evam uktvā mahārāja vāsudevaḥ pratāpavān<BR>
08,042.042c	praiṣayat tatra turagān yatra drauṇir vyavasthitaḥ<BR>
08,042.043a	te hayāś candrasaṃkāśāḥ keśavena pracoditāḥ<BR>
08,042.043c	pibanta iva tad vyoma jagmur drauṇirathaṃ prati<BR>
08,042.044a	dṛṣṭvāyāntau mahāvīryāv ubhau kṛṣṇadhanaṃjayau<BR>
08,042.044c	dhṛṣṭadyumnavadhe rājaṃś cakre yatnaṃ mahābalaḥ<BR>
08,042.045a	vikṛṣyamāṇaṃ dṛṣṭvaiva dhṛṣṭadyumnaṃ janeśvara<BR>
08,042.045c	śarāṃś cikṣepa vai pārtho drauṇiṃ prati mahābalaḥ<BR>
08,042.046a	te śarā hemavikṛtā gāṇḍīvapreṣitā bhṛśam<BR>
08,042.046c	drauṇim āsādya viviśur valmīkam iva pannagāḥ<BR>
08,042.047a	sa vidhvastaiḥ śarair ghorair droṇaputraḥ pratāpavān<BR>
08,042.047b*0557_01	utsṛjya samare rājan pāñcālyam amitaujasam<BR>
08,042.047c	ratham āruruhe vīro dhanaṃjayaśarārditaḥ<BR>
08,042.047e	pragṛhya ca dhanuḥ śreṣṭhaṃ pārthaṃ vivyādha sāyakaiḥ<BR>
08,042.048a	etasminn antare vīraḥ sahadevo janādhipa<BR>
08,042.048c	apovāha rathenājau pārṣataṃ śatrutāpanam<BR>
08,042.049a	arjuno 'pi mahārāja drauṇiṃ vivyādha patribhiḥ<BR>
08,042.049c	taṃ droṇaputraḥ saṃkruddho bāhvor urasi cārdayat<BR>
08,042.050a	krodhitas tu raṇe pārtho nārācaṃ kālasaṃmitam<BR>
08,042.050c	droṇaputrāya cikṣepa kāladaṇḍam ivāparam<BR>
08,042.050e	sa brāhmaṇasyāṃsadeśe nipapāta mahādyutiḥ<BR>
08,042.051a	sa vihvalo mahārāja śaravegena saṃyuge<BR>
08,042.051c	niṣasāda rathopasthe vaiklavyaṃ ca paraṃ yayau<BR>
08,042.052a	tataḥ karṇo mahārāja vyākṣipad vijayaṃ dhanuḥ<BR>
08,042.052c	arjunaṃ samare kruddhaḥ prekṣamāṇo muhur muhuḥ<BR>
08,042.052e	dvairathaṃ cāpi pārthena kāmayāno mahāraṇe<BR>
08,042.053a	taṃ tu hitvā hataṃ vīraṃ sārathiḥ śatrukarśanam<BR>
08,042.053c	apovāha rathenājau tvaramāṇo raṇājirāt<BR>
08,042.054a	athotkruṣṭaṃ mahārāja pāñcālair jitakāśibhiḥ<BR>
08,042.054c	mokṣitaṃ pārṣataṃ dṛṣṭvā droṇaputraṃ ca pīḍitam<BR>
08,042.055a	vāditrāṇi ca divyāni prāvādyanta sahasraśaḥ<BR>
08,042.055c	siṃhanādaś ca saṃjajñe dṛṣṭvā ghoraṃ mahādbhutam<BR>
08,042.056a	evaṃ kṛtvābravīt pārtho vāsudevaṃ dhanaṃjayaḥ<BR>
08,042.056c	yāhi saṃśaptakān kṛṣṇa kāryam etat paraṃ mama<BR>
08,042.057a	tataḥ prayāto dāśārhaḥ śrutvā pāṇḍavabhāṣitam<BR>
08,042.057c	rathenātipatākena manomārutaraṃhasā<BR>
08,043.001	saṃjaya uvāca<BR>
08,043.001*0558_01	teṣāṃ pravṛtte saṃgrāme vipule śoṇitodake<BR>
08,043.001*0558_02	rarāja lohitenorvī saṃraktā bahudhā bhṛśam<BR>
08,043.001*0558_03	tato rajasi saṃśānte rudhireṇa samantataḥ<BR>
08,043.001*0559_01	tadā vilokya pārthaṃ ca kṛṣṇo vacanam abravīt<BR>
08,043.001a	etasminn antare kṛṣṇaḥ pārthaṃ vacanam abravīt<BR>
08,043.001c	darśayann iva kaunteyaṃ dharmarājaṃ yudhiṣṭhiram<BR>
08,043.002a	eṣa pāṇḍava te bhrātā dhārtarāṣṭrair mahābalaiḥ<BR>
08,043.002c	jighāṃsubhir maheṣvāsair drutaṃ pārthānusaryate<BR>
08,043.003a	tathānuyānti saṃrabdhāḥ pāñcālā yuddhadurmadāḥ<BR>
08,043.003c	yudhiṣṭhiraṃ mahātmānaṃ parīpsanto mahājavāḥ<BR>
08,043.004a	eṣa duryodhanaḥ pārtha rathānīkena daṃśitaḥ<BR>
08,043.004c	rājā sarvasya lokasya rājānam anudhāvati<BR>
08,043.005a	jighāṃsuḥ puruṣavyāghraṃ bhrātṛbhiḥ sahito balī<BR>
08,043.005c	āśīviṣasamasparśaiḥ sarvayuddhaviśāradaiḥ<BR>
08,043.006a	ete jighṛkṣavo yānti dvipāśvarathapattayaḥ<BR>
08,043.006c	yudhiṣṭhiraṃ dhārtarāṣṭrā ratnottamam ivārthinaḥ<BR>
08,043.007a	paśya sātvatabhīmābhyāṃ niruddhādhiṣṭhitaḥ prabhuḥ<BR>
08,043.007c	jihīrṣavo 'mṛtaṃ daityāḥ śakrāgnibhyām ivāvaśāḥ<BR>
08,043.008a	ete bahutvāt tvaritāḥ punar gacchanti pāṇḍavam<BR>
08,043.008c	samudram iva vāryoghāḥ prāvṛṭkāle mahārathāḥ<BR>
08,043.009a	nadantaḥ siṃhanādāṃś ca dhamantaś cāpi vārijān<BR>
08,043.009c	balavanto maheṣvāsā vidhunvanto dhanūṃṣi ca<BR>
08,043.010a	mṛtyor mukhagataṃ manye kuntīputraṃ yudhiṣṭhiram<BR>
08,043.010c	hutam agnau ca bhadraṃ te duryodhanavaśaṃ gatam<BR>
08,043.011a	yathāyuktam anīkaṃ hi dhārtarāṣṭrasya pāṇḍava<BR>
08,043.011c	nāsya śakro 'pi mucyeta saṃprāpto bāṇagocaram<BR>
08,043.012a	duryodhanasya śūrasya drauṇeḥ śāradvatasya ca<BR>
08,043.012c	karṇasya ceṣuvego vai parvatān api dārayet<BR>
08,043.013a	duryodhanasya śūrasya śaraughāñ śīghram asyataḥ<BR>
08,043.013c	saṃkruddhasyāntakasyeva ko vegaṃ saṃsahed raṇe<BR>
08,043.014a	karṇena ca kṛto rājā vimukhaḥ śatrutāpanaḥ<BR>
08,043.014c	balavāṃl laghuhastaś ca kṛtī yuddhaviśāradaḥ<BR>
08,043.015a	rādheyaḥ pāṇḍavaśreṣṭhaṃ śaktaḥ pīḍayituṃ raṇe<BR>
08,043.015c	sahito dhṛtarāṣṭrasya putraiḥ śūro mahātmabhiḥ<BR>
08,043.016a	tasyaivaṃ yudhyamānasya saṃgrāme saṃyatātmanaḥ<BR>
08,043.016c	anyair api ca pārthasya hṛtaṃ varma mahārathaiḥ<BR>
08,043.017a	upavāsakṛśo rājā bhṛśaṃ bharatasattama<BR>
08,043.017c	brāhme bale sthito hy eṣa na kṣatre 'tibale vibho<BR>
08,043.017d*0560_01	karme sute kṛtaṃ rāṣṭraṃ jīvitaṃ śatrutāpanaḥ<BR>
08,043.017d*0561_01	nityānaśanasaṃgrāme samāptavrataniścayaḥ<BR>
08,043.017d*0561_02	yo vatsodayikaṃ śrāddhe viśeṣeṇa mahībhujā<BR>
08,043.017d*0562_01	karṇena cābhiyukto 'yaṃ bhūpatiḥ śatrutāpanaḥ<BR>
08,043.017d*0562_02	saṃśayaṃ samanuprāptaḥ pāṇḍavo vai yudhiṣṭhiraḥ<BR>
08,043.018a	na jīvati mahārājo manye pārtha yudhiṣṭhiraḥ<BR>
08,043.018c	yad bhīmasenaḥ sahate siṃhanādam amarṣaṇaḥ<BR>
08,043.019a	nardatāṃ dhārtarāṣṭrāṇāṃ punaḥ punar ariṃdama<BR>
08,043.019c	dhamatāṃ ca mahāśaṅkhān saṃgrāme jitakāśinām<BR>
08,043.020a	yudhiṣṭhiraṃ pāṇḍaveyaṃ hateti bharatarṣabha<BR>
08,043.020c	saṃcodayaty asau karṇo dhārtarāṣṭrān mahābalān<BR>
08,043.020d*0563_01	astrair nānāvidhaiś citraiḥ kauravāḥ pārtha saṃyuge<BR>
08,043.021a	sthūṇākarṇendrajālena pārtha pāśupatena ca<BR>
08,043.021c	pracchādayanto rājānam anuyānti mahārathāḥ<BR>
08,043.021e	āturo me mato rājā saṃniṣevyaś ca bhārata<BR>
08,043.022a	yathainam anuvartante pāñcālāḥ saha pāṇḍavaiḥ<BR>
08,043.022c	tvaramāṇās tvarākāle sarvaśastrabhṛtāṃ varāḥ<BR>
08,043.022e	majjantam iva pātāle balino 'py ujjihīrṣavaḥ<BR>
08,043.023a	na ketur dṛśyate rājñaḥ karṇena nihataḥ śaraiḥ<BR>
08,043.023c	paśyator yamayoḥ pārtha sātyakeś ca śikhaṇḍinaḥ<BR>
08,043.024a	dhṛṣṭadyumnasya bhīmasya śatānīkasya vā vibho<BR>
08,043.024c	pāñcālānāṃ ca sarveṣāṃ cedīnāṃ caiva bhārata<BR>
08,043.025a	eṣa karṇo raṇe pārtha pāṇḍavānām anīkinīm<BR>
08,043.025c	śarair vidhvaṃsayati vai nalinīm iva kuñjaraḥ<BR>
08,043.026a	ete dravanti rathinas tvadīyāḥ pāṇḍunandana<BR>
08,043.026b*0564_01	drāvyamāṇā raṇe pārtha karṇenāmitatejasā<BR>
08,043.026c	paśya paśya yathā pārtha gacchanty ete mahārathāḥ<BR>
08,043.027a	ete bhārata mātaṅgāḥ karṇenābhihatā raṇe<BR>
08,043.027c	ārtanādān vikurvāṇā vidravanti diśo daśa<BR>
08,043.028a	rathānāṃ dravatāṃ vṛndaṃ paśya pārtha samantataḥ<BR>
08,043.028c	drāvyamāṇaṃ raṇe caiva karṇenāmitrakarśinā<BR>
08,043.029a	hastikakṣyāṃ raṇe paśya carantīṃ tatra tatra ha<BR>
08,043.029c	rathasthaṃ sūtaputrasya ketuṃ ketumatāṃ vara<BR>
08,043.030a	asau dhāvati rādheyo bhīmasenarathaṃ prati<BR>
08,043.030c	kirañ śaraśatānīva vinighnaṃs tava vāhinīm<BR>
08,043.031a	etān paśya ca pāñcālān drāvyamāṇān mahātmanā<BR>
08,043.031c	śakreṇeva yathā daityān hanyamānān mahāhave<BR>
08,043.032a	eṣa karṇo raṇe jitvā pāñcālān pāṇḍusṛñjayān<BR>
08,043.032c	diśo viprekṣate sarvās tvadartham iti me matiḥ<BR>
08,043.033a	paśya pārtha dhanuḥ śreṣṭhaṃ vikarṣan sādhu śobhate<BR>
08,043.033c	śatrūñ jitvā yathā śakro devasaṃghaiḥ samāvṛtaḥ<BR>
08,043.034a	ete nadanti kauravyā dṛṣṭvā karṇasya vikramam<BR>
08,043.034c	trāsayanto raṇe pārthān sṛñjayāṃś ca sahasraśaḥ<BR>
08,043.035a	eṣa sarvātmanā pāṇḍūṃs trāsayitvā mahāraṇe<BR>
08,043.035b*0565_01	trāsayitvā raṇe pārtha rādheyo rathināṃ varaḥ<BR>
08,043.035c	abhibhāṣati rādheyaḥ sarvasainyāni mānadaḥ<BR>
08,043.036a	abhidravata gacchadhvaṃ drutaṃ dravata kauravāḥ<BR>
08,043.036c	yathā jīvan na vaḥ kaś cin mucyate yudhi sṛñjayaḥ<BR>
08,043.037a	tathā kuruta saṃyattā vayaṃ yāsyāma pṛṣṭhataḥ<BR>
08,043.037c	evam uktvā yayāv eṣa pṛṣṭhato vikirañ śaraiḥ<BR>
08,043.037d*0566_01	rādheyaḥ kauravīṃ senāṃ rakṣamāṇaḥ samantataḥ<BR>
08,043.038a	paśya karṇaṃ raṇe pārtha śvetacchavivirājitam<BR>
08,043.038c	udayaṃ parvataṃ yadvac chobhayan vai divākaraḥ<BR>
08,043.039a	pūrṇacandranikāśena mūrdhni chatreṇa bhārata<BR>
08,043.039c	dhriyamāṇena samare tathā śataśalākinā<BR>
08,043.040a	eṣa tvāṃ prekṣate karṇaḥ sakaṭākṣo viśāṃ pate<BR>
08,043.040c	uttamaṃ yatnam āsthāya dhruvam eṣyati saṃyuge<BR>
08,043.041a	paśya hy enaṃ mahābāho vidhunvānaṃ mahad dhanuḥ<BR>
08,043.041c	śarāṃś cāśīviṣākārān visṛjantaṃ mahābalam<BR>
08,043.042a	asau nivṛtto rādheyo dṛśyate vānaradhvaja<BR>
08,043.042b*0567_01	prārthayan samaraṃ pārtha tvayā saha paraṃtapa<BR>
08,043.042c	vadhāya cātmano 'bhyeti dīpasya śalabho yathā<BR>
08,043.042d*0568_01	eṣa hy amarṣī śūraś ca dhārtarāṣṭrahite rataḥ<BR>
08,043.042d*0568_02	tvāṃ na marṣayate pārtha nityam eva sumandadhīḥ<BR>
08,043.042d*0569_01	ekākinaṃ ca dṛṣṭvainaṃ dhārtarāṣṭro raṇājire<BR>
08,043.042d*0570_01	tvāṃ ca pārthābhisaṃrabdhaṃ karṇaṃ prati mahāratham<BR>
08,043.043a	karṇam ekākinaṃ dṛṣṭvā rathānīkena bhārata<BR>
08,043.043b*0571_01	asau duryodhanaḥ kruddho rathānīkena daṃśitaḥ<BR>
08,043.043c	rirakṣiṣuḥ susaṃyatto dhārtarāṣṭro 'bhivartate<BR>
08,043.044a	sārvaiḥ sahaibhir duṣṭātmā vadhya eṣa prayatnataḥ<BR>
08,043.044b*0572_01	adīnayor viśrutayor yuvayor yotsyamānayoḥ<BR>
08,043.044b*0572_02	devāsure pārtha mṛdhe devadānavayor iva<BR>
08,043.044b*0573_01	paśyantu kauravāḥ sarve tava pārtha parākramam<BR>
08,043.044b*0574_01	tvāṃ ca dṛṣṭvātisaṃrabdhaṃ karṇaṃ ca bharatarṣabha<BR>
08,043.044b*0574_02	asau duryodhanaḥ kruddho nottaraṃ pratipadyate<BR>
08,043.044c	tvayā yaśaś ca rājyaṃ ca sukhaṃ cottamam icchatā<BR>
08,043.045a	ātmānaṃ ca kṛtātmānaṃ samīkṣya bharatarṣabha<BR>
08,043.045c	kṛtāgasaṃ ca rādheyaṃ dharmātmani yudhiṣṭhire<BR>
08,043.045d*0575_01	sahitaḥ sa tu duṣṭātmā dhārtarāṣṭro 'bhyavartate<BR>
08,043.045d*0575_02	eṣa eva nihantavyo mūlaṃ vairasya bhārata<BR>
08,043.045d*0575_03	mūle chinne yathā nāśaḥ śākhānāṃ jāyate dhruvam<BR>
08,043.045d*0575_04	tathā duryodhane pārtha hate syur akhilā hatāḥ<BR>
08,043.045d*0575_05	dhārtarāṣṭrā mahābāho sabhṛtyāmātyabāndhavāḥ<BR>
08,043.045d*0575_06	paśya sarve yathā yodhā yānti bhīmarathaṃ prati<BR>
08,043.045d*0575_07	bhīmo 'pi śe[ro]ṣatāmrākṣo hanti śatrūn aśeṣataḥ<BR>
08,043.045d*0575_08	eṣa dharmasuto rājā yamābhyāṃ paripālitaḥ<BR>
08,043.045d*0575_09	duryodhano 'pi karṇena rakṣyate sasutena ca<BR>
08,043.045d*0575_10	kṛtavarmā kṛpo drauṇī rakṣanto 'nyonyam uttamāḥ<BR>
08,043.045d*0575_11	kulūkaḥ śakuniś caiva kṛtvā rakṣāṃ sthitāv ubhau<BR>
08,043.046a	pratipadyasva rādheyaṃ prāptakālam anantaram<BR>
08,043.046c	āryāṃ yuddhe matiṃ kṛtvā pratyehi rathayūthapam<BR>
08,043.047a	pañca hy etāni mukhyānāṃ rathānāṃ rathasattama<BR>
08,043.047c	śatāny āyānti vegena balināṃ bhīmatejasām<BR>
08,043.048a	pañca nāgasahasrāṇi dviguṇā vājinas tathā<BR>
08,043.048c	abhisaṃhatya kaunteya padātiprayutāni ca<BR>
08,043.048e	anyonyarakṣitaṃ vīra balaṃ tvām abhivartate<BR>
08,043.048f*0576_01	droṇaputraṃ puraskṛtya tataḥ śīghraṃ ca sūdaya<BR>
08,043.048f*0576_02	nikṛtyaitad rathānīkaṃ balinaṃ lokaviśrutam<BR>
08,043.049a	sūtaputre maheṣvāse darśayātmānam ātmanā<BR>
08,043.049c	uttamaṃ yatnam āsthāya pratyehi bharatarṣabha<BR>
08,043.049d*0577_01	bhūtāni caiva sarvāṇi kurupāñcālasṛñjayāḥ<BR>
08,043.050a	asau karṇaḥ susaṃrabdhaḥ pāñcālān abhidhāvati<BR>
08,043.050c	ketum asya hi paśyāmi dhṛṣṭadyumnarathaṃ prati<BR>
08,043.050e	samucchetsyati pāñcālān iti manye paraṃtapa<BR>
08,043.051a	ācakṣe te priyaṃ pārtha tad evaṃ bharatarṣabha<BR>
08,043.051c	rājā jīvati kauravyo dharmaputro yudhiṣṭhiraḥ<BR>
08,043.052a	asau bhimo mahābāhuḥ saṃnivṛttaś camūmukhe<BR>
08,043.052c	vṛtaḥ sṛñjayasainyena sātyakena ca bhārata<BR>
08,043.053a	vadhyanta ete samare kauravā niśitaiḥ śaraiḥ<BR>
08,043.053c	bhīmasenena kaunteya pāñcālaiś ca mahātmabhiḥ<BR>
08,043.054a	senā hi dhārtarāṣṭrasya vimukhā cābhavad raṇāt<BR>
08,043.054c	vipradhāvati vegena bhīmasya nihatā śaraiḥ<BR>
08,043.055a	vipannasasyeva mahī rudhireṇa samukṣitā<BR>
08,043.055c	bhāratī bharataśreṣṭha senā kṛpaṇadarśanā<BR>
08,043.056a	nivṛttaṃ paśya kaunteya bhīmasenaṃ yudhāṃ patim<BR>
08,043.056c	āśīviṣam iva kruddhaṃ tasmād dravati vāhinī<BR>
08,043.057a	pītaraktāsitasitās tārācandrārkamaṇḍitāḥ<BR>
08,043.057c	patākā viprakīryante chatrāṇy etāni cārjuna<BR>
08,043.058a	sauvarṇā rājatāś caiva taijasāś ca pṛthagvidhāḥ<BR>
08,043.058c	ketavo vinipātyante hastyaśvaṃ viprakīryate<BR>
08,043.059a	rathebhyaḥ prapatanty ete rathino vigatāsavaḥ<BR>
08,043.059c	nānāvarṇair hatā bāṇaiḥ pāñcālair apalāyibhiḥ<BR>
08,043.060a	nirmanuṣyān gajān aśvān rathāṃś caiva dhanaṃjaya<BR>
08,043.060c	samādravanti pāñcālā dhārtarāṣṭrāṃs tarasvinaḥ<BR>
08,043.061a	mṛdnanti ca naravyāghrā bhīmasenavyapāśrayāt<BR>
08,043.061c	balaṃ pareṣāṃ durdharṣaṃ tyaktvā prāṇān ariṃdama<BR>
08,043.062a	ete nadanti pāñcālā dhamanty api ca vārijān<BR>
08,043.062c	abhidravanti ca raṇe nighnantaḥ sāyakaiḥ parān<BR>
08,043.063a	paśya svargasya māhātmyaṃ pāñcālā hi paraṃtapa<BR>
08,043.063c	dhārtarāṣṭrān vinighnanti kruddhāḥ siṃhā iva dvipān<BR>
08,043.063d*0578_01	śastram ācchidya śatrūṇāṃ sāyudhānāṃ nirāyudhāḥ<BR>
08,043.063d*0578_02	tenaivaitān amoghāstrā nighnanti ca nadanti ca<BR>
08,043.063d*0578_03	śirāṃsy etāni pātyante śatrūṇāṃ bāhavo 'pi ca<BR>
08,043.063d*0578_04	rathanāgahayā vīrā yaśasyāḥ sarva eva ca<BR>
08,043.064a	sarvataś cābhipannaiṣā dhārtarāṣṭrī mahācamūḥ<BR>
08,043.064b*0579_01	pāñcālair māgadhaiś caiva yodhā nītā yamakṣayam<BR>
08,043.064b*0580_01	tyaktvā prāṇān maheṣvāsaiḥ pāñcālaiḥ paripātyate<BR>
08,043.064c	pāñcālair mānasād etya haṃsair gaṅgeva vegitaiḥ<BR>
08,043.065a	subhṛśaṃ ca parākrāntāḥ pāñcālānāṃ nivāraṇe<BR>
08,043.065c	kṛpakarṇādayo vīrā ṛṣabhāṇām ivarṣabhāḥ<BR>
08,043.065d*0581_01	suhṛdaś ca parākrāntāḥ kṛpakarṇādayo vibho<BR>
08,043.065d*0581_02	nivāraṇe maheṣvāsāḥ pāñcālānāṃ paraṃtapa<BR>
08,043.066a	sunimagnāṃś ca bhīmāstrair dhārtarāṣṭrān mahārathān<BR>
08,043.066c	dhṛṣṭadyumnamukhā vīrā ghnanti śatrūn sahasraśaḥ<BR>
08,043.066d*0582_01	pāñcāleṣv abhibhūteṣu dviṣadbhir apabhīr nadan<BR>
08,043.066d*0582_02	śatrupakṣam avaskandya śarān asyati mārutiḥ<BR>
08,043.066d*0583_01	rathāś ca vimukhāḥ sarve nivṛtte bharatarṣabhe<BR>
08,043.066e	viṣaṇṇabhūyiṣṭharathā dhārtarāṣṭrī mahācamūḥ<BR>
08,043.066f*0584_01	rathāś caite suvitrastā bhīmasenabhayārditāḥ<BR>
08,043.067a	paśya bhīmena nārācaiś chinnā nāgāḥ patanty amī<BR>
08,043.067b*0585_01	nānā nāgā hatā bāṇair bhīmena prapatanty amī<BR>
08,043.067c	vajrivajrāhatānīva śikharāṇi mahībhṛtām<BR>
08,043.067d*0586_01	bhīmasenena mātaṅgāḥ prāpitā yamasādanam<BR>
08,043.067d*0586_02	girīṇāṃ śikharāṇīva nipatanti nararṣabha<BR>
08,043.068a	bhīmasenasya nirviddhā bāṇaiḥ saṃnataparvabhiḥ<BR>
08,043.068c	svāny anīkāni mṛdnanto dravanty ete mahāgajāḥ<BR>
08,043.068d*0587_01	ete dravanti kuravo bhīmasenabhayārditāḥ<BR>
08,043.068d*0587_02	tyaktvā rathān gajāṃś caiva hayāṃś caiva sahasraśaḥ<BR>
08,043.068d*0587_03	hastyaśvarathapattīnaṃ dravatāṃ nisvanaṃ śṛṇu<BR>
08,043.068d*0587_04	bhīmasenasya ninadaṃ drāvayāṇasya kauravān<BR>
08,043.069a	nābhijānāsi bhīmasya siṃhanādaṃ durutsaham<BR>
08,043.069c	nadato 'rjuna saṃgrāme vīrasya jitakāśinaḥ<BR>
08,043.070a	eṣa naiṣādir abhyeti dvipamukhyena pāṇḍavam<BR>
08,043.070c	jighāṃsus tomaraiḥ kruddho daṇḍapāṇir ivāntakaḥ<BR>
08,043.071a	satomarāv asya bhujau chinnau bhīmena garjataḥ<BR>
08,043.071c	tīkṣṇair agniśikhāprakhyair nārācair daśabhir hataḥ<BR>
08,043.072a	hatvainaṃ punar āyāti nāgān anyān prahāriṇaḥ<BR>
08,043.072c	paśya nīlāmbudanibhān mahāmātrair adhiṣṭhitān<BR>
08,043.072e	śaktitomarasaṃkāśair vinighnantaṃ vṛkodaram<BR>
08,043.073a	sapta sapta ca nāgāṃs tān vaijayantīś ca sadhvajāḥ<BR>
08,043.073c	nihatya niśitair bāṇaiś chinnāḥ pārthāgrajena te<BR>
08,043.073e	daśabhir daśabhiś caiko nārācair nihato gajaḥ<BR>
08,043.074a	na cāsau dhārtarāṣṭrāṇāṃ śrūyate ninadas tathā<BR>
08,043.074c	puraṃdarasame kruddhe nivṛtte bharatarṣabhe<BR>
08,043.075a	akṣauhiṇyas tathā tisro dhārtarāṣṭrasya saṃhatāḥ<BR>
08,043.075c	kruddhena narasiṃhena bhīmasenena vāritāḥ<BR>
08,043.075d*0588_01	na śaknuvanti vai pārthaṃ pārthivāḥ samudīkṣitum<BR>
08,043.075d*0588_02	madhyaṃdinagataṃ sūryaṃ yathā durbalacakṣuṣaḥ<BR>
08,043.075d*0588_03	ete bhīmasya saṃtrastāḥ siṃhasyevetare mṛgāḥ<BR>
08,043.075d*0588_04	śaraiḥ saṃtrāsitāḥ saṃkhye na labhante sukhaṃ kva cit<BR>
08,043.075d*0589_01	rājānaṃ ca mahābāhuṃ pīḍayanty āttamanyavaḥ<BR>
08,043.075d*0589_02	rādheyo bahubhiḥ sārdham asau gacchati vegitaḥ<BR>
08,043.075d*0589_03	varjayitvā tu bhīruṃ taṃ pārśvato hy ānayad dhanuḥ<BR>
08,043.075d*0589_04	taṃ pālayan mahārājaṃ dhārtarāṣṭro balānvitaḥ<BR>
08,043.076	saṃjaya uvāca<BR>
08,043.076*0590_01	etac chrutvā mahābāhur vāsudevād dhanaṃjayaḥ<BR>
08,043.076a	bhīmasenena tat karma kṛtaṃ dṛṣṭvā suduṣkaram<BR>
08,043.076c	arjuno vyadhamac chiṣṭān ahitān niśitaiḥ śaraiḥ<BR>
08,043.077a	te vadhyamānāḥ samare saṃśaptakagaṇāḥ prabho<BR>
08,043.077b*0591_01	prabhagnāḥ samare bhītāḥ diśo daśa mahābalāḥ<BR>
08,043.077c	śakrasyātithitāṃ gatvā viśokā hy abhavan mudā<BR>
08,043.077d*0592_01	śakrasyātithitāṃ prāptāḥ samapadyanta vijvarāḥ<BR>
08,043.077d*0593_01	viśokāḥ samapadyanta śakrasyāntikatāṃ gatāḥ<BR>
08,043.077d*0594_01	nārāyaṇāṃs tu gopālān vyadhamat pāṇḍunandanaḥ<BR>
08,043.077d*0594_02	uttamaṃ vegam āsthāya caṇḍavāyur ghanān iva<BR>
08,043.077d*0594_03	anvakīryanta bhītās te tatra tatraiva bhārata<BR>
08,043.077d*0594_04	lulitāṃś ca tataḥ śūrān ahanat puruṣottamaḥ<BR>
08,043.078a	pārthaś ca puruṣavyāghraḥ śaraiḥ saṃnataparvabhiḥ<BR>
08,043.078c	jaghāna dhārtarāṣṭrasya caturvidhabalāṃ camūm<BR>
08,044.001	dhṛtarāṣṭra uvāca<BR>
08,044.001a	nivṛtte bhīmasene ca pāṇḍave ca yudhiṣṭhire<BR>
08,044.001c	vadhyamāne bale cāpi māmake pāṇḍusṛñjayaiḥ<BR>
08,044.002a	dravamāṇe balaughe ca nirākrande muhur muhuḥ<BR>
08,044.002b*0595_01	avaśeṣaṃ na paśyāmi mama sainyeṣu saṃjaya<BR>
08,044.002b*0595_02	aho bata daśāṃ prāpto na hi śakṣyāmi jīvitum<BR>
08,044.002b*0595_03	jayakāṅkṣī kathaṃ sūta putrāṇām anivartinām<BR>
08,044.002b*0595_04	kathaṃ jīvāmi nihatāñ śrutvā ca mama sainikān<BR>
08,044.002b*0595_05	bahunādya kim uktena daivaṃ teṣāṃ parāyaṇam<BR>
08,044.002c	kim akurvanta kuravas tan mamācakṣva saṃjaya<BR>
08,044.003	saṃjaya uvāca<BR>
08,044.003*0596_01	kṣayas teṣāṃ mahāñ jāto rājan durmantrite tava<BR>
08,044.003a	dṛṣṭvā bhīmaṃ mahābāhuṃ sūtaputraḥ pratāpavān<BR>
08,044.003c	krodharaktekṣaṇo rājan bhīmasenam upādravat<BR>
08,044.003d*0597_01	tiṣṭha tiṣṭha pṛthāputra paśya me 'dya parākramam<BR>
08,044.003d*0597_02	adya tvāṃ preṣayiṣyāmi yamasya sadanaṃ prati<BR>
08,044.003d*0597_03	ity uktvā prayayau tūrṇaṃ yatra bhīmo vyavasthitaḥ<BR>
08,044.004a	tāvakaṃ ca balaṃ dṛṣṭvā bhīmasenāt parāṅmukham<BR>
08,044.004c	yatnena mahatā rājan paryavasthāpayad balī<BR>
08,044.005a	vyavasthāpya mahābāhus tava putrasya vāhinīm<BR>
08,044.005c	pratyudyayau tadā karṇaḥ pāṇḍavān yuddhadurmadān<BR>
08,044.006a	pratyudyayus tu rādheyaṃ pāṇḍavānāṃ mahārathāḥ<BR>
08,044.006c	dhunvānāḥ kārmukāṇy ājau vikṣipantaś ca sāyakān<BR>
08,044.007a	bhīmasenaḥ śiner naptā śikhaṇḍī janamejayaḥ<BR>
08,044.007c	dhṛṣṭadyumnaś ca balavān sarve cāpi prabhadrakāḥ<BR>
08,044.008a	pāñcālāś ca naravyāghrāḥ samantāt tava vāhinīm<BR>
08,044.008c	abhyadravanta saṃkruddhāḥ samare jitakāśinaḥ<BR>
08,044.009a	tathaiva tāvakā rājan pāṇḍavānām anīkinīm<BR>
08,044.009c	abhyadravanta tvaritā jighāṃsanto mahārathāḥ<BR>
08,044.010a	rathanāgāśvakalilaṃ pattidhvajasamākulam<BR>
08,044.010c	babhūva puruṣavyāghra sainyam adbhutadarśanam<BR>
08,044.011a	śikhaṇḍī ca yayau karṇaṃ dhṛṣṭadyumnaḥ sutaṃ tava<BR>
08,044.011c	duḥśāsanaṃ mahārāja mahatyā senayā vṛtam<BR>
08,044.012a	nakulo vṛṣasenaṃ ca citrasenaṃ yudhiṣṭhiraḥ<BR>
08,044.012c	ulūkaṃ samare rājan sahadevaḥ samabhyayāt<BR>
08,044.013a	sātyakiḥ śakuniṃ cāpi bhīmasenaś ca kauravān<BR>
08,044.013c	arjunaṃ ca raṇe yattaṃ droṇaputro mahārathaḥ<BR>
08,044.014a	yudhāmanyuṃ maheṣvāsaṃ gautamo 'bhyapatad raṇe<BR>
08,044.014c	kṛtavarmā ca balavān uttamaujasam ādravat<BR>
08,044.014d*0598_01	yudhāmanyuṃ kṛpo rājann uttamaujasam āhave<BR>
08,044.014d*0598_02	kṛtavarmā maheṣvāsaḥ paryavārayad āhave<BR>
08,044.015a	bhīmasenaḥ kurūn sarvān putrāṃś ca tava māriṣa<BR>
08,044.015c	sahānīkān mahābāhur eka evābhyavārayat<BR>
08,044.016a	śikhaṇḍī ca tataḥ karṇaṃ vicarantam abhītavat<BR>
08,044.016c	bhīṣmahantā mahārāja vārayām āsa patribhiḥ<BR>
08,044.017a	pratirabdhas tataḥ karṇo roṣāt prasphuritādharaḥ<BR>
08,044.017c	śikhaṇḍinaṃ tribhir bāṇair bhruvor madhye vyatāḍayat<BR>
08,044.018a	dhārayaṃs tu sa tān bāṇāñ śikhaṇḍī bahv aśobhata<BR>
08,044.018c	rājataḥ parvato yadvat tribhiḥ śṛṅgaiḥ samanvitaḥ<BR>
08,044.019a	so 'tividdho maheṣvāsaḥ sūtaputreṇa saṃyuge<BR>
08,044.019c	karṇaṃ vivyādha samare navatyā niśitaiḥ śaraiḥ<BR>
08,044.020a	tasya karṇo hayān hatvā sārathiṃ ca tribhiḥ śaraiḥ<BR>
08,044.020c	unmamātha dhvajaṃ cāsya kṣurapreṇa mahārathaḥ<BR>
08,044.021a	hatāśvāt tu tato yānād avaplutya mahārathaḥ<BR>
08,044.021b*0599_01	saṃchinnakārmuko rājan sūtaputreṇa saṃyuge<BR>
08,044.021c	śaktiṃ cikṣepa karṇāya saṃkruddhaḥ śatrutāpanaḥ<BR>
08,044.022a	tāṃ chittvā samare karṇas tribhir bhārata sāyakaiḥ<BR>
08,044.022c	śikhaṇḍinam athāvidhyan navabhir niśitaiḥ śaraiḥ<BR>
08,044.023a	karṇacāpacyutān bāṇān varjayaṃs tu narottamaḥ<BR>
08,044.023c	apayātas tatas tūrṇaṃ śikhaṇḍī jayatāṃ varaḥ<BR>
08,044.024a	tataḥ karṇo mahārāja pāṇḍusainyāny aśātayat<BR>
08,044.024c	tūlarāśiṃ samāsādya yathā vāyur mahājavaḥ<BR>
08,044.025a	dhṛṣṭadyumno mahārāja tava putreṇa pīḍitaḥ<BR>
08,044.025c	duḥśāsanaṃ tribhir bāṇair abhyavidhyat stanāntare<BR>
08,044.026a	tasya duḥśāsano bāhuṃ savyaṃ vivyādha māriṣa<BR>
08,044.026c	śitena rukmapuṅkhena bhallena nataparvaṇā<BR>
08,044.027a	dhṛṣṭadyumnas tu nirviddhaḥ śaraṃ ghoram amarṣaṇaḥ<BR>
08,044.027c	duḥśāsanāya saṃkruddhaḥ preṣayām āsa bhārata<BR>
08,044.027d*0600_01	āśīviṣasamaṃ bāṇam āśu mārutaraṃhasam<BR>
08,044.028a	āpatantaṃ mahāvegaṃ dhṛṣṭadyumnasamīritam<BR>
08,044.028c	śaraiś ciccheda putras te tribhir eva viśāṃ pate<BR>
08,044.029a	athāparaiḥ saptadaśair bhallaiḥ kanakabhūṣaṇaiḥ<BR>
08,044.029c	dhṛṣṭadyumnaṃ samāsādya bāhvor urasi cārdayat<BR>
08,044.030a	tataḥ sa pārṣataḥ kruddho dhanuś ciccheda māriṣa<BR>
08,044.030c	kṣurapreṇa sutīkṣṇena tata uccukruśur janāḥ<BR>
08,044.031a	athānyad dhanur ādāya putras te bharatarṣabha<BR>
08,044.031c	dhṛṣṭadyumnaṃ śaravrātaiḥ samantāt paryavārayat<BR>
08,044.032a	tava putrasya te dṛṣṭvā vikramaṃ taṃ mahātmanaḥ<BR>
08,044.032c	vyahasanta raṇe yodhāḥ siddhāś cāpsarasāṃ gaṇāḥ<BR>
08,044.032d*0601_01	dhṛṣṭadyumnaṃ na paśyāma ghaṭamānaṃ mahābalam<BR>
08,044.032d*0601_02	duḥśāsanena saṃruddhaṃ siṃheneva mahāgajam<BR>
08,044.032d*0601_03	tataḥ sarathanāgāśvāḥ pāñcālāḥ pāṇḍupūrvaja<BR>
08,044.032d*0601_04	senāpatiṃ parīpsanto rurudhus tanayaṃ tava<BR>
08,044.033a	tataḥ pravavṛte yuddhaṃ tāvakānāṃ paraiḥ saha<BR>
08,044.033c	ghoraṃ prāṇabhṛtāṃ kāle ghorarūpaṃ paraṃtapa<BR>
08,044.034a	nakulaṃ vṛṣasenas tu viddhvā pañcabhir āyasaiḥ<BR>
08,044.034c	pituḥ samīpe tiṣṭhantaṃ tribhir anyair avidhyata<BR>
08,044.035a	nakulas tu tataḥ kruddho vṛṣasenaṃ smayann iva<BR>
08,044.035c	nārācena sutīkṣṇena vivyādha hṛdaye dṛḍham<BR>
08,044.036a	so 'tividdho balavatā śatruṇā śatrukarśanaḥ<BR>
08,044.036c	śatruṃ vivyādha viṃśatyā sa ca taṃ pañcabhiḥ śaraiḥ<BR>
08,044.037a	tataḥ śarasahasreṇa tāv ubhau puruṣarṣabhau<BR>
08,044.037c	anyonyam ācchādayatām athābhajyata vāhinī<BR>
08,044.038a	dṛṣṭvā tu pradrutāṃ senāṃ dhārtarāṣṭrasya sūtajaḥ<BR>
08,044.038c	nivārayām āsa balād anupatya viśāṃ pate<BR>
08,044.038d*0602_01	etasminn antare kaṣṭaṃ yuddham āsīd viśāṃ pate<BR>
08,044.038e	nivṛtte tu tataḥ karṇe nakulaḥ kauravān yayau<BR>
08,044.038f*0603_01	vṛṣasenas tu pāñcālān pitrā sārdhaṃ viśāṃ pate<BR>
08,044.039a	karṇaputras tu samare hitvā nakulam eva tu<BR>
08,044.039c	jugopa cakraṃ tvaritaṃ rādheyasyaiva māriṣa<BR>
08,044.040a	ulūkas tu raṇe kruddhaḥ sahadevena vāritaḥ<BR>
08,044.040b*0604_01	nivāritaḥ śaraśataiḥ kruddhena raṇamūrdhani<BR>
08,044.040c	tasyāśvāṃś caturo hatvā sahadevaḥ pratāpavān<BR>
08,044.040e	sārathiṃ preṣayām āsa yamasya sadanaṃ prati<BR>
08,044.041a	ulūkas tu tato yānād avaplutya viśāṃ pate<BR>
08,044.041b*0605_01	apayātas tatas tūrṇam ulūko raṇamūrdhani<BR>
08,044.041c	trigartānāṃ balaṃ pūrṇaṃ jagāma pitṛnandanaḥ<BR>
08,044.041d*0606_01	ratham anyaṃ samāsthāya jagāma pitur antikam<BR>
08,044.042a	sātyakiḥ śakuniṃ viddhvā viṃśatyā niśitaiḥ śaraiḥ<BR>
08,044.042c	dhvajaṃ ciccheda bhallena saubalasya hasann iva<BR>
08,044.043a	saubalas tasya samare kruddho rājan pratāpavān<BR>
08,044.043b*0607_01	sārathiṃ preṣayām āsa yamasya sadanaṃ prati<BR>
08,044.043c	vidārya kavacaṃ bhūyo dhvajaṃ ciccheda kāñcanam<BR>
08,044.044a	athainaṃ niśitair bāṇaiḥ sātyakiḥ pratyavidhyata<BR>
08,044.044c	sārathiṃ ca mahārāja tribhir eva samārdayat<BR>
08,044.044e	athāsya vāhāṃs tvaritaḥ śarair ninye yamakṣayam<BR>
08,044.045a	tato 'vaplutya sahasā śakunir bharatarṣabha<BR>
08,044.045c	āruroha rathaṃ tūrṇam ulūkasya mahārathaḥ<BR>
08,044.045e	apovāhātha śīghraṃ sa śaineyād yuddhaśālinaḥ<BR>
08,044.045f*0608_01	apovāha rathasthaṃ taṃ sātyakasyājisāgarāt<BR>
08,044.046a	sātyakis tu raṇe rājaṃs tāvakānām anīkinīm<BR>
08,044.046c	abhidudrāva vegena tato 'nīkam abhidyata<BR>
08,044.047a	śaineyaśaranunnaṃ tu tataḥ sainyaṃ viśāṃ pate<BR>
08,044.047c	bheje daśa diśas tūrṇaṃ nyapatac ca gatāsuvat<BR>
08,044.048a	bhīmasenaṃ tava suto vārayām āsa saṃyuge<BR>
08,044.048c	taṃ tu bhīmo muhūrtena vyaśvasūtarathadhvajam<BR>
08,044.048e	cakre lokeśvaraṃ tatra tenātuṣyanta cāraṇāḥ<BR>
08,044.048f*0609_01	śatruṇā vijitaṃ jñātvā bhayāt supuruṣarṣabha<BR>
08,044.049a	tato 'pāyān nṛpas tatra bhīmasenasya gocarāt<BR>
08,044.049c	kurusainyaṃ tataḥ sarvaṃ bhīmasenam upādravat<BR>
08,044.049e	tatra rāvo mahān āsīd bhīmam ekaṃ jighāṃsatām<BR>
08,044.050a	yudhāmanyuḥ kṛpaṃ viddhvā dhanur asyāśu cicchide<BR>
08,044.050c	athānyad dhanur ādāya kṛpaḥ śastrabhṛtāṃ varaḥ<BR>
08,044.051a	yudhāmanyor dhvajaṃ sūtaṃ chatraṃ cāpātayat kṣitau<BR>
08,044.051c	tato 'pāyād rathenaiva yudhāmanyur mahārathaḥ<BR>
08,044.052a	uttamaujās tu hārdikyaṃ śarair bhīmaparākramam<BR>
08,044.052c	chādayām āsa sahasā megho vṛṣṭyā yathācalam<BR>
08,044.053a	tad yuddhaṃ sumahac cāsīd ghorarūpaṃ paraṃtapa<BR>
08,044.053c	yādṛśaṃ na mayā yuddhaṃ dṛṣṭapūrvaṃ viśāṃ pate<BR>
08,044.054a	kṛtavarmā tato rājann uttamaujasam āhave<BR>
08,044.054c	hṛdi vivyādha sa tadā rathopastha upāviśat<BR>
08,044.055a	sārathis tam apovāha rathena rathināṃ varam<BR>
08,044.055c	tatas tu satvaraṃ rājan pāṇḍusainyam upādravat<BR>
08,044.055d*0610_01	kurusainyaṃ tataḥ sarvaṃ bhīmasenam upādravat<BR>
08,044.055d*0611_01	yudhiṣṭhiraś citrasenaṃ śaravarṣair avākirat<BR>
08,044.055d*0611_02	citraseno 'pi kaunteyaṃ saṃkruddhaḥ samavārayat<BR>
08,044.055d*0611_03	muhūrtād vimukhīkṛtya citrasenaṃ sa dharmarāṭ<BR>
08,044.055d*0611_04	tāvakaṃ sainyam abhyaghnat samantān niśitaiḥ śaraiḥ<BR>
08,044.055d*0612_01	tasmin pravṛtte tumule naravīrajanakṣaye<BR>
08,044.055d*0612_02	duryodhanaḥ krodham upetya tīvraṃ<BR>
08,044.055d*0612_03	krodhāgnināsau paridahyamānaḥ<BR>
08,044.055d*0612_04	anyaṃ rathaṃ samupetyāśu caiva<BR>
08,044.055d*0612_05	bhīmaṃ pravivyādha sucitrapuṅkhaiḥ<BR>
08,044.055d*0612_06	duḥśāsano 'dyāpi ca citraseno<BR>
08,044.055d*0612_07	durdyūtasevī kitavaḥ saubalaś ca<BR>
08,044.055d*0613_01	gajānīkaiḥ sarvato bhīmasenaṃ<BR>
08,044.055d*0613_02	tathābhyarditaṃ sahasābhyadhāvat<BR>
08,044.055d*0614_01	tāvakāś ca mahābāho duryodhanapurogamāḥ<BR>
08,044.055d*0615_01	yudhiṣṭhiraṃ jighṛkṣantaḥ sarvasainyam avākṣipan<BR>
08,044.055d@017_0001	duḥśāsanaḥ saubalaś ca gajānīkena pāṇḍavam<BR>
08,044.055d@017_0002	mahatā parivāryaiva kṣudrakair abhyatāḍayat<BR>
08,044.055d@017_0003	tato bhīmaḥ śaraśatair duryodhanam amarṣaṇam<BR>
08,044.055d@017_0004	vimukhīkṛtya tarasā gajānīkam upādravat<BR>
08,044.055d@017_0005	tam āpatantaṃ sahasā gajānīkaṃ vṛkodaraḥ<BR>
08,044.055d@017_0006	dṛṣṭvaiva subhṛśaṃ kruddho divyam astram udairayat<BR>
08,044.055d@017_0007	gajair gajān abhyahanad vajreṇendra ivāsurān<BR>
08,044.055d@017_0008	tato 'ntarikṣaṃ bāṇaughaiḥ śalabhair iva pādapam<BR>
08,044.055d@017_0009	chādayām āsa samare gajān nighnan vṛkodaraḥ<BR>
08,044.055d@017_0010	tataḥ kuñjarayūthāni sametāni sahasraśaḥ<BR>
08,044.055d@017_0011	vyadhamat tarasā bhīmo meghasaṃghān ivānilaḥ<BR>
08,044.055d@017_0012	suvarṇajālāpihitā maṇijālaiś ca kuñjarāḥ<BR>
08,044.055d@017_0013	rejur abhyadhikaṃ saṃkhye vidyutvanta ivāmbudāḥ<BR>
08,044.055d@017_0014	te vadhyamānā bhīmena gajā rājan vidudruvuḥ<BR>
08,044.055d@017_0015	ke cid vibhinnahṛdayāḥ kuñjarā nyapatan bhuvi<BR>
08,044.055d@017_0016	patitair nipatadbhiś ca gajair hemavibhūṣitaiḥ<BR>
08,044.055d@017_0017	aśobhata mahī tatra viśīrṇair iva parvataiḥ<BR>
08,044.055d@017_0018	dīptābhai ratnavadbhiś ca patitair gajayodhibhiḥ<BR>
08,044.055d@017_0019	rarāja bhūmiḥ patitaiḥ kṣīṇapuṇyair iva grahaiḥ<BR>
08,044.055d@017_0020	tato bhinnakaṭā nāgā bhinnakumbhakarās tathā<BR>
08,044.055d@017_0021	dudruvuḥ śataśaḥ saṃkhye bhīmasenaśarāhatāḥ<BR>
08,044.055d@017_0022	ke cid vamanto rudhiraṃ bhayārtāḥ parvatopamāḥ<BR>
08,044.055d@017_0023	vyadravañ śaraviddhāṅgā dhātucitrā ivācalāḥ<BR>
08,044.055d@017_0024	mahābhujagasaṃkāśau candanāgarurūṣitau<BR>
08,044.055d@017_0025	apaśyaṃ bhīmasenasya dhanur vikṣipato bhujau<BR>
08,044.055d@017_0026	tasya jyātalanirghoṣaṃ śrutvāśanisamasvanam<BR>
08,044.055d@017_0027	vimuñcantaḥ śakṛnmūtraṃ gajāḥ prādudruvur bhṛśam<BR>
08,044.055d@017_0028	bhīmasenasya tat karma rājann ekasya dhīmataḥ<BR>
08,044.055d@017_0029	nighnataḥ sarvabhūtāni rudrasyeva ca nirbabhau<BR>
08,044.055d@018_0000	saṃjaya uvāca<BR>
08,044.055d@018_0001	tataḥ śvetāśvasaṃyukte nārāyaṇasamāhite<BR>
08,044.055d@018_0002	tiṣṭhan rathavare śrīmān arjunaḥ samapadyata<BR>
08,044.055d@018_0003	tad balaṃ nṛpatiśreṣṭha tāvakaṃ vijayo raṇe<BR>
08,044.055d@018_0004	vyakṣobhayad udīrṇāśvaṃ mahodadhim ivānalaḥ<BR>
08,044.055d@018_0005	duryodhanas tava sutaḥ pramatte śvetavāhane<BR>
08,044.055d@018_0006	abhyetya sahasā kruddhaḥ sainyārdhenābhisaṃvṛtaḥ<BR>
08,044.055d@018_0007	paryavārayad āyāntaṃ yudhiṣṭhiram amarṣaṇam<BR>
08,044.055d@018_0008	kṣuraprāṇāṃ trisaptatyā tato 'vidhyata pāṇḍavam<BR>
08,044.055d@018_0009	akrudhyata bhṛśaṃ tatra kuntīputro yudhiṣṭhiraḥ<BR>
08,044.055d@018_0010	sa bhallāṃs triṃśatas tūrṇaṃ tava putre nyaveśayat<BR>
08,044.055d@018_0011	tato 'dhāvanta kauravyā jighṛkṣanto yudhiṣṭhiram<BR>
08,044.055d@018_0012	duṣṭabhāvān parāñ jñātvā samavetā mahārathāḥ<BR>
08,044.055d@018_0013	ājagmus taṃ parīpsaṃtaḥ kuntīputraṃ yudhiṣṭhiram<BR>
08,044.055d@018_0014	nakulaḥ sahadevaś ca dhṛṣṭadyumnaś ca pārṣataḥ<BR>
08,044.055d@018_0015	akṣauhiṇyā parivṛtās te 'bhyadhāvan yudhiṣṭhiram<BR>
08,044.055d@018_0016	bhīmasenaś ca samare mṛdnaṃs tava mahārathān<BR>
08,044.055d@018_0017	abhyadhāvad abhiprepsū rājānaṃ śatrubhir vṛtam<BR>
08,044.055d@018_0018	tāṃs tu sarvān maheṣvāsān karṇo vaikartano nṛpa<BR>
08,044.055d@018_0019	śaravarṣeṇa mahatā pratyavārayad āgatān<BR>
08,044.055d@018_0020	śaraughān visṛjantas te prerayantaś ca tomarān<BR>
08,044.055d@018_0021	na śekur yatnavanto 'pi rādheyaṃ prativīkṣitum<BR>
08,044.055d@018_0022	tāṃś ca sarvān maheṣvāsān sarvaśastrāstrapāragaḥ<BR>
08,044.055d@018_0023	mahatā śaravarṣeṇa rādheyaḥ pratyavārayat<BR>
08,044.055d@018_0024	duryodhanaṃ tu viṃśatyā śīghram astram udīrayan<BR>
08,044.055d@018_0025	avidhyat tūrṇam abhyetya sahadevo mahāmanāḥ<BR>
08,044.055d@018_0026	sa viddhaḥ sahadevena rarājācalasaṃnibhaḥ<BR>
08,044.055d@018_0027	prabhinna iva mātaṅgo rudhireṇa pariplutaḥ<BR>
08,044.055d@018_0028	dṛṣṭvā tava sutaṃ tatra gāḍhaviddhaṃ sutejanaiḥ<BR>
08,044.055d@018_0029	abhyadhāvad dṛḍhaṃ kruddho rādheyo rathināṃ varaḥ<BR>
08,044.055d@018_0030	duryodhanaṃ tathā dṛṣṭvā śīghram astram udīrya saḥ<BR>
08,044.055d@018_0031	tena yaudhiṣṭhiraṃ sainyam avadhīt pārṣataṃ tathā<BR>
08,044.055d@018_0032	tato yaudhiṣṭhiraṃ sainyaṃ vadhyamānaṃ mahātmanā<BR>
08,044.055d@018_0033	sahasā prādravad rājan sūtaputraśarārditam<BR>
08,044.055d@018_0034	vividhā viśikhās tatra saṃpatantaḥ parasparam<BR>
08,044.055d@018_0035	phalaiḥ puṅkhān samājaghnuḥ sūtaputradhanuścyutāḥ<BR>
08,044.055d@018_0036	antarikṣe śaraughāṇāṃ patatāṃ ca parasparam<BR>
08,044.055d@018_0037	saṃgharṣeṇa mahārāja pāvakaḥ samajāyata<BR>
08,044.055d@018_0038	tato daśa diśaḥ karṇaḥ śalabhair iva yāyibhiḥ<BR>
08,044.055d@018_0039	abhyaghnaṃs tarasā rājañ śaraiḥ paraśarīragaiḥ<BR>
08,044.055d@018_0040	raktacandanasaṃdigdhau maṇihemavibhūṣitau<BR>
08,044.055d@018_0041	bāhū vyatyakṣipat karṇaḥ paramāstraṃ vidarśayan<BR>
08,044.055d@018_0042	tataḥ sarvā diśo rājan sāyakair vipramohayan<BR>
08,044.055d@018_0043	apīḍayad bhṛśaṃ karṇo dharmarājaṃ yudhiṣṭhiram<BR>
08,044.055d@018_0044	tataḥ kruddho mahārāja dharmaputro yudhiṣṭhiraḥ<BR>
08,044.055d@018_0045	niśitair iṣubhiḥ karṇaṃ pañcāśadbhiḥ samārpayat<BR>
08,044.055d@018_0046	bāṇāndhakāram abhavat tad yuddhaṃ ghoradarśanam<BR>
08,044.055d@018_0047	hāhākāro mahān āsīt tāvakānāṃ viśāṃ pate<BR>
08,044.055d@018_0048	vadhyamāne tadā sainye dharmaputreṇa māriṣa<BR>
08,044.055d@018_0049	sāyakair vividhais tīkṣṇaiḥ kaṅkapatraiḥ śilāśitaiḥ<BR>
08,044.055d@018_0050	bhallair anekair vividhaiḥ śaktyṛṣṭimusalair api<BR>
08,044.055d@018_0051	yatra yatra sa dharmātmā duṣṭāṃ dṛṣṭiṃ vyasarjayat<BR>
08,044.055d@018_0052	tatra tatra vyaśīryanta tāvakā bharatarṣabha<BR>
08,044.055d@018_0053	karṇo 'pi bhṛśasaṃkruddho dharmarājaṃ yudhiṣṭhiram<BR>
08,044.055d@018_0054	nārācair ardhacandraiś ca vatsadantaiś ca saṃyuge<BR>
08,044.055d@018_0055	amarṣī krodhanaś caiva roṣaprasphuritānanaḥ<BR>
08,044.055d@018_0056	sāyakair aprameyātmā yudhiṣṭhiram abhidravat<BR>
08,044.055d@018_0057	yudhiṣṭhiraś cāpi śataṃ svarṇapuṅkhaiḥ śitaiḥ śaraiḥ<BR>
08,044.055d@018_0058	prahasann iva taṃ karṇaḥ kaṅkapatraiḥ śilāśitaiḥ<BR>
08,044.055d@018_0059	urasy avidhyad rājānaṃ tribhir bhallaiś ca pāṇḍavam<BR>
08,044.055d@018_0060	sa pīḍito bhṛśaṃ tena dharmarājo yudhiṣṭhiraḥ<BR>
08,044.055d@018_0061	upaviśya rathopasthe sūtaṃ yāhīty acodayat<BR>
08,044.055d@018_0062	prākrośanta tataḥ sarve dhārtarāṣṭrāḥ sarājakāḥ<BR>
08,044.055d@018_0063	gṛhīdhvam iti rājānam abhyadhāvanta sarvaśaḥ<BR>
08,044.055d@018_0064	tataḥ śatāḥ saptadaśa kekayānāṃ prahāriṇām<BR>
08,044.055d@018_0065	pāñcālaiḥ sahitā rājan dhārtarāṣṭrān nyavārayan<BR>
08,044.055d@018_0066	tasmin sutumule yuddhe vartamāne janakṣaye<BR>
08,044.055d@018_0067	duryodhanaś ca bhīmaś ca sameyātāṃ mahābalau<BR>
08,044.055d@018_0068	karṇo 'tha śarajālena kekayānāṃ mahārathān<BR>
08,044.055d@018_0069	vyadhamat parameṣvāsān agrataḥ paryavasthitān<BR>
08,044.055d@018_0070	teṣāṃ prayatamānānāṃ rādheyasya nivāraṇe<BR>
08,044.055d@018_0071	rathān pañcaśatān karṇaḥ prāhiṇod yamasādanam<BR>
08,044.055d@018_0072	aviṣahyaṃ tato dṛṣṭvā rādheyaṃ yudhi yodhinaḥ<BR>
08,044.055d@018_0073	bhīmasenam upāgacchan karṇabāṇaprapīḍitāḥ<BR>
08,044.055d@018_0074	rathānīkaṃ vidāryaiva śarajālair anekadhā<BR>
08,044.055d@018_0075	karṇa ekarathenaiva yudhiṣṭhiram upādravat<BR>
08,044.055d@018_0076	senāniveśam ārchantaṃ mārgaṇaiḥ kṣatavikṣatam<BR>
08,044.055d@018_0077	yamayor madhyagaṃ vīraṃ śanair yāntaṃ vicetasam<BR>
08,044.055d@018_0078	samāsādya tu rājānaṃ duryodhanahitepsayā<BR>
08,044.055d@018_0079	sūtaputras tribhis tīkṣṇair vivyādha parameṣubhiḥ<BR>
08,044.055d@018_0080	tathaiva rājā rādheyaṃ pratyavidhyat stanāntare<BR>
08,044.055d@018_0081	śarais tribhiś ca yantāraṃ caturbhiś caturo hayān<BR>
08,044.055d@018_0082	cakrarakṣau tu pārthasya mādrīputrau paraṃtapau<BR>
08,044.055d@018_0083	tāv apy adhāvatāṃ karṇaṃ rājānaṃ mā vadhīr iti<BR>
08,044.055d@018_0084	tau pṛthak śaravarṣābhyāṃ rādheyam abhyavarṣatām<BR>
08,044.055d@018_0085	nakulaḥ sahadevaś ca paramaṃ yatnam āsthitau<BR>
08,044.055d@018_0086	tathaiva tau pratyavidhyat sūtaputraḥ pratāpavān<BR>
08,044.055d@018_0087	bhallābhyāṃ śitadhārābhyāṃ mahātmānāv ariṃdamau<BR>
08,044.055d@018_0088	dantavarṇāṃs tu rādheyo nijaghāna manojavān<BR>
08,044.055d@018_0089	yudhiṣṭhirasya saṃgrāme kālavālān hayottamān<BR>
08,044.055d@018_0090	tato 'pareṇa bhallena śirastrāṇam apātayat<BR>
08,044.055d@018_0091	kaunteyasya maheṣvāsaḥ prahasann iva sūtajaḥ<BR>
08,044.055d@018_0092	tathaiva nakulasyāpi hayān hatvā pratāpavān<BR>
08,044.055d@018_0093	īṣāṃ dhanuś ca ciccheda mādrīputrasya dhīmataḥ<BR>
08,044.055d@018_0094	tau hatāśvau hatarathau pāṇḍavau bhṛśavikṣatau<BR>
08,044.055d@018_0095	bhrātarāv āruruhatuḥ sahadevarathaṃ tadā<BR>
08,044.055d@018_0096	tau dṛṣṭvā mātulas tatra virathau paravīrahā<BR>
08,044.055d@018_0097	abhyabhāṣata rādheyaṃ madrarājo 'nukampayā<BR>
08,044.055d@018_0098	yoddhavyam adya pārthena phalgunena tvayā saha<BR>
08,044.055d@018_0099	kimarthaṃ dharmarājena yudhayse bhṛśaroṣitaḥ<BR>
08,044.055d@018_0100	kṣīṇaśastrāstrakavacaḥ kṣīṇabāṇo vibāṇadhiḥ<BR>
08,044.055d@018_0101	śrāntasārathivāhaś ca channo 'strair aribhis tathā<BR>
08,044.055d@018_0102	pārtham āsādya rādheya upahāsyo bhaviṣyasi<BR>
08,044.055d@018_0103	evam ukto 'pi karṇas tu madrarājena saṃyuge<BR>
08,044.055d@018_0104	tathaiva karṇaḥ saṃrabdho yudhiṣṭhiram atāḍayat<BR>
08,044.055d@018_0105	śarais tīkṣṇaiḥ parāvidhya mādrīputrau ca pāṇḍavau<BR>
08,044.055d@018_0106	prahasya samare karṇaś cakāra vimukhaṃ śaraiḥ<BR>
08,044.055d@018_0107	tataḥ śalyaḥ prahasyedaṃ karṇaṃ punar uvāca ha<BR>
08,044.055d@018_0108	rathastham atisaṃrabdhaṃ yudhiṣṭhiravadhe dhṛtam<BR>
08,044.055d@018_0109	yadarthaṃ dhārtarāṣṭreṇa satataṃ mānito bhavān<BR>
08,044.055d@018_0110	taṃ pārthaṃ jahi rādheya kiṃ te hatvā yudhiṣṭhiram<BR>
08,044.055d@018_0111	śaṅkhayor dhmāyatoḥ śabdaḥ sumahān eṣa kṛṣṇayoḥ<BR>
08,044.055d@018_0112	śrūyate cāpaghoṣo 'yaṃ prāvṛṣīvāmbudasya ha<BR>
08,044.055d@018_0113	asau nighnan rathodārān arjunaḥ śaravṛṣṭibhiḥ<BR>
08,044.055d@018_0114	sarvāṃ grasati naḥ senāṃ karṇa paśyainam āhave<BR>
08,044.055d@018_0115	pṛṣṭharakṣau ca śūrasya yudhāmanyūttamaujasau<BR>
08,044.055d@018_0116	uttaraṃ cāsya vai śūraś cakraṃ rakṣati sātyakiḥ<BR>
08,044.055d@018_0117	dhṛṣṭadyumnas tathā cāsya cakraṃ rakṣati dakṣiṇam<BR>
08,044.055d@018_0118	bhīmasenaś ca vai rājñā dhārtarāṣṭreṇa yudhyate<BR>
08,044.055d@018_0119	yathā na hanyāt taṃ bhīmaḥ sarveṣāṃ no 'dya paśyatām<BR>
08,044.055d@018_0120	tathā rādheya kriyatāṃ rājā mucyeta no yathā<BR>
08,044.055d@018_0121	paśyainaṃ bhīmasenena grastam āhavaśobhinam<BR>
08,044.055d@018_0122	yadi tv āsādya mucyeta vismayaḥ sumahān bhavet<BR>
08,044.055d@018_0123	paritrāhy enam abhyetya saṃśayaṃ paramaṃ gatam<BR>
08,044.055d@018_0124	kiṃ nu mādrīsutau hatvā rājānaṃ ca yudhiṣṭhiram<BR>
08,044.055d@018_0125	iti śalyavacaḥ śrutvā rādheyaḥ pṛthivīpate<BR>
08,044.055d@018_0126	dṛṣṭvā duryodhanaṃ caiva bhīmagrastaṃ mahāhave<BR>
08,044.055d@018_0127	rājagṛddhī bhṛśaṃ caiva śalyavākyapracoditaḥ<BR>
08,044.055d@018_0128	ajātaśatrum utsṛjya mādrīputrau ca pāṇḍavau<BR>
08,044.055d@018_0129	tava putraṃ paritrātum abhyadhāvata vīryavān<BR>
08,044.055d@018_0130	madrarājapraṇuditair aśvair ākāśagair iva<BR>
08,044.055d@018_0131	gate karṇe tu kaunteyaḥ pāṇḍuputro yudhiṣṭhiraḥ<BR>
08,044.055d@018_0132	apāyāj javanair aśvaiḥ sahadevasya māriṣa<BR>
08,044.055d@018_0133	tābhyāṃ sa sahitas tūrṇaṃ vrīḍann iva nareśvaraḥ<BR>
08,044.055d@018_0134	prāpya senāniveśaṃ ca mārgaṇaiḥ kṣatavikṣataḥ<BR>
08,044.055d@018_0135	avatīrṇo rathāt tūrṇam āviśac chayanaṃ śubham<BR>
08,044.055d@018_0136	apanītaśalyaḥ subhṛśaṃ hṛcchalyābhinipīḍitaḥ<BR>
08,044.055d@018_0137	so 'bravīd bhrātarau rājā mādrīputrau mahārathau<BR>
08,044.055d@018_0138	anīkaṃ bhīmasenasya pāṇḍavāv āśu gacchatām<BR>
08,044.055d@018_0139	jīmūta iva nardaṃs tu yudhyate sa vṛkodaraḥ<BR>
08,044.055d@018_0140	tato 'nyaṃ ratham āsthāya nakulo rathapuṃgavaḥ<BR>
08,044.055d@018_0141	sahadevaś ca tejasvī bhrātarau śatrukarśanau<BR>
08,044.055d@018_0142	turagair agryaraṃhobhir yātvā bhīmasya śuṣmiṇau<BR>
08,044.055d@018_0143	anīkaṃ sahitau tatra bhrātarau paryavasthitau<BR>
08,045.001	saṃjaya uvāca<BR>
08,045.001a	drauṇis tu rathavaṃśena mahatā parivāritaḥ<BR>
08,045.001c	āpatat sahasā rājan yatra rājā vyavasthitaḥ<BR>
08,045.002a	tam āpatantaṃ sahasā śūraḥ śaurisahāyavān<BR>
08,045.002c	dadhāra sahasā pārtho veleva makarālayam<BR>
08,045.003a	tataḥ kruddho mahārāja droṇaputraḥ pratāpavān<BR>
08,045.003c	arjunaṃ vāsudevaṃ ca chādayām āsa patribhiḥ<BR>
08,045.004a	avacchannau tataḥ kṛṣṇau dṛṣṭvā tatra mahārathāḥ<BR>
08,045.004c	vismayaṃ paramaṃ gatvā praikṣanta kuravas tadā<BR>
08,045.005a	arjunas tu tato divyam astraṃ cakre hasann iva<BR>
08,045.005c	tad astraṃ brāhmaṇo yuddhe vārayām āsa bhārata<BR>
08,045.006a	yad yad dhi vyākṣipad yuddhe pāṇḍavo 'straṃ jighāṃsayā<BR>
08,045.006c	tat tad astraṃ maheṣvāso droṇaputro vyaśātayat<BR>
08,045.007a	astrayuddhe tato rājan vartamāne bhayāvahe<BR>
08,045.007c	apaśyāma raṇe drauṇiṃ vyāttānanam ivāntakam<BR>
08,045.008a	sa diśo vidiśaś caiva chādayitvā vijihmagaiḥ<BR>
08,045.008c	vāsudevaṃ tribhir bāṇair avidhyad dakṣiṇe bhuje<BR>
08,045.009a	tato 'rjuno hayān hatvā sarvāṃs tasya mahātmanaḥ<BR>
08,045.009c	cakāra samare bhūmiṃ śoṇitaughataraṅgiṇīm<BR>
08,045.009d*0616_01	sarvalokavahāṃ raudrāṃ paralokavahāṃ nadīm<BR>
08,045.009d*0617_01	sarathān rathinaḥ sarvān pārthacāpacyutaiḥ śaraiḥ<BR>
08,045.009d*0617_02	drauṇer apahatān saṃkhye dadṛśuḥ sa ca tāṃ tathā<BR>
08,045.009d*0617_03	prāvartayan mahāghorāṃ nadīṃ paravahāṃ tathā<BR>
08,045.009d*0617_04	tayos tu vyākule yuddhe drauṇeḥ pārthasya dāruṇe<BR>
08,045.009d*0617_05	amaryādaṃ yodhayantaḥ paryadhāvann itas tataḥ<BR>
08,045.009d*0617_06	rathair hatāśvasūtaiś ca hatārohaiś ca vājibhiḥ<BR>
08,045.009d*0617_07	dviradaiś ca hatārohair mahāmātrair hatadvipaiḥ<BR>
08,045.009d*0617_08	pārthena samare rājan kṛto ghoro janakṣayaḥ<BR>
08,045.010a	nihatā rathinaḥ petuḥ pārthacāpacyutaiḥ śaraiḥ<BR>
08,045.010c	hayāś ca paryadhāvanta muktayoktrās tatas tataḥ<BR>
08,045.011a	tad dṛṣṭvā karma pārthasya drauṇir āhavaśobhinaḥ<BR>
08,045.011b*0618_01	arjunaṃ jayatāṃ śreṣṭhaṃ tvarito 'bhyetya vīryavān<BR>
08,045.011b*0618_02	vidhunvāno mahac cāpaṃ kārtasvaravibhūṣitam<BR>
08,045.011c	avākirad raṇe kṛṣṇaṃ samantān niśitaiḥ śaraiḥ<BR>
08,045.012a	tato 'rjunaṃ mahārāja drauṇir āyamya patriṇā<BR>
08,045.012c	vakṣodeśe samāsādya tāḍayām āsa saṃyuge<BR>
08,045.013a	so 'tividdho raṇe tena droṇaputreṇa bhārata<BR>
08,045.013b*0619_01	gāṇḍīvadhanvā prasabhaṃ śaravarṣair udāradhīḥ<BR>
08,045.013b*0619_02	saṃchādya samare drauṇiṃ cicchedāsya ca cārmukam<BR>
08,045.013b*0619_03	sa chinnadhanvā parighaṃ vajrasparśasamaṃ yudhi<BR>
08,045.013c	ādatta parighaṃ ghoraṃ drauṇeś cainam avākṣipat<BR>
08,045.013d*0620_01	ādāya cikṣepa tadā droṇaputraḥ kirīṭine<BR>
08,045.014a	tam āpatantaṃ parighaṃ kārtasvaravibhūṣitam<BR>
08,045.014a*0621_01	**** **** jāmbūnadapariṣkṛtam<BR>
08,045.014a*0621_02	ciccheda sahasā rājan prahasann iva pāṇḍavaḥ<BR>
08,045.014c	drauṇiś ciccheda sahasā tata uccukruśur janāḥ<BR>
08,045.015a	so 'nekadhāpatad bhūmau bhāradvājasya sāyakaiḥ<BR>
08,045.015c	viśīrṇaḥ parvato rājan yathā syān mātariśvanā<BR>
08,045.015d*0622_01	tataḥ kruddho mahārāja droṇaputro mahārathaḥ<BR>
08,045.015d*0622_02	aindreṇa cāstravegena bībhatsuṃ samavākirat<BR>
08,045.015d*0622_03	tasyendrajālāvatataṃ samīkṣya<BR>
08,045.015d*0622_04	pārtho rājan gāṇḍivam ādade saḥ<BR>
08,045.015d*0622_05	aindraṃ jālaṃ pratyahanat tarasvī<BR>
08,045.015d*0622_06	varāstram ādāya mahendrasṛṣṭam<BR>
08,045.015d*0622_07	vidārya taj jālam athendramuktaṃ<BR>
08,045.015d*0622_08	pārthas tato drauṇirathaṃ kṣaṇena<BR>
08,045.015d*0622_09	pracchādayām āsa tathābhyupetya<BR>
08,045.015d*0622_10	drauṇis tadā pārthaśarābhibhūtaḥ<BR>
08,045.015d*0622_11	vigāhya tāṃ pāṇḍavabāṇavṛṣṭiṃ<BR>
08,045.015d*0622_12	śaraiḥ paraṃ nāma tataḥ prakāśya<BR>
08,045.015d*0622_13	śatena kṛṣṇaṃ sahasābhyavidhyat<BR>
08,045.015d*0622_14	tribhiḥ śatair arjunaṃ kṣudrakāṇām<BR>
08,045.015d*0622_15	tato 'rjunaḥ sāyakānāṃ śatena<BR>
08,045.015d*0622_16	guroḥ sutaṃ marmasu nirbibheda<BR>
08,045.015d*0622_17	aśvāṃś ca sūtaṃ ca tathā dhanur jyām<BR>
08,045.015d*0622_18	avākirat paśyatāṃ tāvakānām<BR>
08,045.016a	tato 'rjuno raṇe drauṇiṃ vivyādha daśabhiḥ śaraiḥ<BR>
08,045.016b*0623_01	sa viddhvā marmasu drauṇiṃ pāṇḍavaḥ paravīrahā<BR>
08,045.016c	sārathiṃ cāsya bhallena rathanīḍād apāharat<BR>
08,045.017a	sa saṃgṛhya svayaṃ vāhān kṛṣṇau prācchādayac charaiḥ<BR>
08,045.017c	tatrādbhutam apaśyāma drauṇer āśu parākramam<BR>
08,045.018a	ayacchat turagān yac ca phalgunaṃ cāpy ayodhayat<BR>
08,045.018c	tad asya samare rājan sarve yodhā apūjayan<BR>
08,045.018d*0624_01	tenāsya samare rājaṃs tuṣṭuvuḥ sarvasainikāḥ<BR>
08,045.018d*0625_01	tataḥ prahasya bībhatsur droṇaputrasya saṃyuge<BR>
08,045.019a	yadā tv agrasyata raṇe droṇaputreṇa phalgunaḥ<BR>
08,045.019c	tato raśmīn rathāśvānāṃ kṣurapraiś cicchide jayaḥ<BR>
08,045.020a	prādravaṃs turagās te tu śaravegaprabādhitāḥ<BR>
08,045.020c	tato 'bhūn ninado bhūyas tava sainyasya bhārata<BR>
08,045.021a	pāṇḍavās tu jayaṃ labdhvā tava sainyam upādravan<BR>
08,045.021c	samantān niśitān bāṇān vimuñcanto jayaiṣiṇaḥ<BR>
08,045.022a	pāṇḍavais tu mahārāja dhārtarāṣṭrī mahācamūḥ<BR>
08,045.022c	punaḥ punar atho vīrair abhajyata jayoddhataiḥ<BR>
08,045.023a	paśyatāṃ te mahārāja putrāṇāṃ citrayodhinām<BR>
08,045.023c	śakuneḥ saubaleyasya karṇasya ca mahātmanaḥ<BR>
08,045.024a	vāryamāṇā mahāsenā putrais tava janeśvara<BR>
08,045.024c	nāvatiṣṭhata saṃgrāme tāḍyamānā samantataḥ<BR>
08,045.025a	tato yodhair mahārāja palāyadbhis tatas tataḥ<BR>
08,045.025c	abhavad vyākulaṃ bhītaiḥ putrāṇāṃ te mahad balam<BR>
08,045.026a	tiṣṭha tiṣṭheti satataṃ sūtaputrasya jalpataḥ<BR>
08,045.026c	nāvatiṣṭhata sā senā vadhyamānā mahātmabhiḥ<BR>
08,045.027a	athotkruṣṭaṃ mahārāja pāṇḍavair jitakāśibhiḥ<BR>
08,045.027c	dhārtarāṣṭrabalaṃ dṛṣṭvā dravamāṇaṃ samantataḥ<BR>
08,045.028a	tato duryodhanaḥ karṇam abravīt praṇayād iva<BR>
08,045.028c	paśya karṇa yathā senā pāṇḍavair arditā bhṛśam<BR>
08,045.029a	tvayi tiṣṭhati saṃtrāsāt palāyati samantataḥ<BR>
08,045.029c	etaj jñātvā mahābāho kuru prāptam ariṃdama<BR>
08,045.030a	sahasrāṇi ca yodhānāṃ tvām eva puruṣarṣabha<BR>
08,045.030c	krośanti samare vīra drāvyamāṇāni pāṇḍavaiḥ<BR>
08,045.031a	etac chrutvā tu rādheyo duryodhanavaco mahat<BR>
08,045.031c	madrarājam idaṃ vākyam abravīt sūtanandanaḥ<BR>
08,045.032a	paśya me bhujayor vīryam astrāṇāṃ ca janeśvara<BR>
08,045.032c	adya hanmi raṇe sarvān pāñcālān pāṇḍubhiḥ saha<BR>
08,045.032e	vāhayāśvān naravyāghra bhadreṇaiva janeśvara<BR>
08,045.033a	evam uktvā mahārāja sūtaputraḥ pratāpavān<BR>
08,045.033c	pragṛhya vijayaṃ vīro dhanuḥśreṣṭhaṃ purātanam<BR>
08,045.033e	sajyaṃ kṛtvā mahārāja saṃmṛjya ca punaḥ punaḥ<BR>
08,045.034a	saṃnivārya ca yodhān svān satyena śapathena ca<BR>
08,045.034c	prāyojayad ameyātmā bhārgavāstraṃ mahābalaḥ<BR>
08,045.035a	tato rājan sahasrāṇi prayutāny arbudāni ca<BR>
08,045.035c	koṭiśaś ca śarās tīkṣṇā niragacchan mahāmṛdhe<BR>
08,045.036a	jvalitais tair mahāghoraiḥ kaṅkabarhiṇavājitaiḥ<BR>
08,045.036c	saṃchannā pāṇḍavī senā na prājñāyata kiṃ cana<BR>
08,045.037a	hāhākāro mahān āsīt pāñcālānāṃ viśāṃ pate<BR>
08,045.037c	pīḍitānāṃ balavatā bhārgavāstreṇa saṃyuge<BR>
08,045.038a	nipatadbhir gajai rājan naraiś cāpi sahasraśaḥ<BR>
08,045.038c	rathaiś cāpi naravyāghra hayaiś cāpi samantataḥ<BR>
08,045.039a	prākampata mahī rājan nihatais tais tatas tataḥ<BR>
08,045.039c	vyākulaṃ sarvam abhavat pāṇḍavānāṃ mahad balam<BR>
08,045.040a	karṇas tv eko yudhāṃ śreṣṭho vidhūma iva pāvakaḥ<BR>
08,045.040c	dahañ śatrūn naravyāghra śuśubhe sa paraṃtapaḥ<BR>
08,045.041a	te vadhyamānāḥ karṇena pāñcālāś cedibhiḥ saha<BR>
08,045.041c	tatra tatra vyamuhyanta vanadāhe yathā dvipāḥ<BR>
08,045.041e	cukruśus te naravyāghra yathāprāg vā narottamāḥ<BR>
08,045.042a	teṣāṃ tu krośatāṃ śrutvā bhītānāṃ raṇamūrdhani<BR>
08,045.042c	dhāvatāṃ ca diśo rājan vitrastānāṃ samantataḥ<BR>
08,045.042e	ārtanādo mahāṃs tatra pretānām iva saṃplave<BR>
08,045.043a	vadhyamānāṃs tu tān dṛṣṭvā sūtaputreṇa māriṣa<BR>
08,045.043c	vitresuḥ sarvabhūtāni tiryagyonigatāny api<BR>
08,045.044a	te vadhyamānāḥ samare sūtaputreṇa sṛñjayāḥ<BR>
08,045.044c	arjunaṃ vāsudevaṃ ca vyākrośanta muhur muhuḥ<BR>
08,045.044d*0626_01	śrutvā tu ninadaṃ teṣāṃ vadhyatāṃ karṇasāyakaiḥ<BR>
08,045.044e	pretarājapure yadvat pretarājaṃ vicetasaḥ<BR>
08,045.044f*0627_01	athārjuno mahābāhuḥ sarvaśastrabhṛtāṃ varaḥ<BR>
08,045.044f*0627_02	duḥsaho vajriṇāpy ājau parājitya guroḥ sutam<BR>
08,045.045a	athābravīd vāsudevaṃ kuntīputro dhanaṃjayaḥ<BR>
08,045.045c	bhārgavāstraṃ mahāghoraṃ dṛṣṭvā tatra sabhīritam<BR>
08,045.046a	paśya kṛṣṇa mahābāho bhārgavāstrasya vikramam<BR>
08,045.046c	naitad astraṃ hi samare śakyaṃ hantuṃ kathaṃ cana<BR>
08,045.047a	sūtaputraṃ ca saṃrabdhaṃ paśya kṛṣṇa mahāraṇe<BR>
08,045.047c	antakapratimaṃ vīraṃ kurvāṇaṃ karma dāruṇam<BR>
08,045.048a	sutīkṣṇaṃ codayann aśvān prekṣate māṃ muhur muhuḥ<BR>
08,045.048c	na ca paśyāmi samare karṇasya prapalāyitam<BR>
08,045.049a	jīvan prāpnoti puruṣaḥ saṃkhye jayaparājayau<BR>
08,045.049c	jitasya tu hṛṣīkeśa vadha eva kuto jayaḥ<BR>
08,045.049d*0628_01	evam uktas tu pārthena kṛṣṇo matimatāṃ varam<BR>
08,045.049d*0628_02	dhanaṃjayam uvācedaṃ prāptakālam ariṃdamam<BR>
08,045.049d*0629_01	karṇena hi dṛḍhaṃ rājā kuntīputraḥ parikṣataḥ<BR>
08,045.049d*0629_02	taṃ dṛṣṭvāśvāsya ca punaḥ karṇaṃ pārtha vadhiṣyasi<BR>
08,045.049d*0630_01	pratipadyasva kaunteya prāptakālam anantaram<BR>
08,045.049d*0630_02	karṇam ekākinaṃ hatvā rathānīkena bhārata<BR>
08,045.049d*0631_01	eṣa karṇo raṇe bhāti madhyāhna iva bhāskaraḥ<BR>
08,045.049d*0631_02	nivartaya rathaṃ kṛṣṇa jīvan bhadrāṇi paśyati<BR>
08,045.050a	tato janārdanaḥ prāyād draṣṭum icchan yudhiṣṭhiram<BR>
08,045.050b*0632_00	saṃjaya uvāca<BR>
08,045.050b*0632_01	tato janārdanaḥ śrutvā tasya vākyaṃ viśāṃ pate<BR>
08,045.050b*0633_01	rathenāpayayau kṣipraṃ saṃgrāmād iti bhārata<BR>
08,045.050b*0633_02	pratyanīkam avasthāpya bhīmaṃ bhīmaparākramam<BR>
08,045.050b*0633_03	alaṃ viṣahituṃ hy eṣa kurūṇāṃ saṃprapadyatām<BR>
08,045.050c	śrameṇa grāhayiṣyaṃś ca karṇaṃ yuddhena māriṣa<BR>
08,045.050d*0634_01	karṇaṃ ca samare rājan grāhayiṣyañ śramaṃ prati<BR>
08,045.050d*0635_01	viśramārthaṃ ca kauravya pāṇḍavasya mahātmanaḥ<BR>
08,045.050d*0635_02	apayāto raṇād vīro rājānaṃ draṣṭum eva ca<BR>
08,045.051a	arjunaṃ cābravīt kṛṣṇo bhṛśaṃ rājā parikṣataḥ<BR>
08,045.051c	tam āśvāsya kuruśreṣṭha tataḥ karṇaṃ haniṣyasi<BR>
08,045.052a	tato dhanaṃjayo draṣṭuṃ rājānaṃ bāṇapīḍitam<BR>
08,045.052b*0636_01	yāhi yāhīti bahuśo vāsudevam acodayat<BR>
08,045.052b*0636_02	rājānaṃ prati vārṣṇeya dūyate me dṛḍhaṃ manaḥ<BR>
08,045.052b*0636_03	sa codyamānaḥ pārthena keśighno vṛṣṇinandanaḥ<BR>
08,045.052c	rathena prayayau kṣipraṃ saṃgrāme keśavājñayā<BR>
08,045.053a	gacchann eva tu kaunteyo dharmarājadidṛkṣayā<BR>
08,045.053c	sainyam ālokayām āsa nāpaśyat tatra cāgrajam<BR>
08,045.054a	yuddhaṃ kṛtvā tu kaunteyo droṇaputreṇa bhārata<BR>
08,045.054c	duḥsahaṃ vajriṇā saṃkhye parājigye bhṛgoḥ sutam<BR>
08,045.055a	drauṇiṃ parājitya tatogradhanvā; kṛtvā mahad duṣkaram āryakarma<BR>
08,045.055c	ālokayām āsa tataḥ svasainyaṃ; dhanaṃjayaḥ śatrubhir apradhṛṣyaḥ<BR>
08,045.056a	sa yudhyamānaḥ pṛtanāmukhasthāñ; śūrāñ śūro harṣayan savyasācī<BR>
08,045.056c	pūrvāpadānaiḥ prathitaiḥ praśaṃsan; sthirāṃś cakārātmarathān anīke<BR>
08,045.057a	apaśyamānas tu kirīṭamālī; yudhi jyeṣṭhaṃ bhrātaram ājamīḍham<BR>
08,045.057c	uvāca bhīmaṃ tarasābhyupetya; rājñaḥ pravṛttis tv iha keti rājan<BR>
08,045.058	bhīma uvāca<BR>
08,045.058a	apayāta ito rājā dharmaputro yudhiṣṭhiraḥ<BR>
08,045.058c	karṇabāṇavibhugnāṅgo yadi jīvet kathaṃ cana<BR>
08,045.059	arjuna uvāca<BR>
08,045.059a	tasmād bhavāñ śīghram itaḥ prayātu; rājñaḥ pravṛttyai kurusattamasya<BR>
08,045.059c	nūnaṃ hi viddho 'tibhṛśaṃ pṛṣatkaiḥ; karṇena rājā śibiraṃ gato 'sau<BR>
08,045.060a	yaḥ saṃprahāre niśi saṃpravṛtte; droṇena viddho 'tibhṛśaṃ tarasvī<BR>
08,045.060c	tasthau ca tatrāpi jayapratīkṣo; droṇena yāvan na hataḥ kilāsīt<BR>
08,045.061a	sa saṃśayaṃ gamitaḥ pāṇḍavāgryaḥ; saṃkhye 'dya karṇena mahānubhāvaḥ<BR>
08,045.061c	jñātuṃ prayāhy āśu tam adya bhīma; sthāsyāmy ahaṃ śatrugaṇān nirudhya<BR>
08,045.062	bhīma uvāca<BR>
08,045.062a	tvam eva jānīhi mahānubhāva; rājñaḥ pravṛttiṃ bharatarṣabhasya<BR>
08,045.062c	ahaṃ hi yady arjuna yāmi tatra; vakṣyanti māṃ bhīta iti pravīrāḥ<BR>
08,045.063a	tato 'bravīd arjuno bhīmasenaṃ; saṃśaptakāḥ pratyanīkaṃ sthitā me<BR>
08,045.063c	etān ahatvā na mayā tu śakyam; ito 'payātuṃ ripusaṃghagoṣṭhāt<BR>
08,045.064a	athābravīd arjunaṃ bhīmasenaḥ; svavīryam āśritya kurupravīra<BR>
08,045.064c	saṃśaptakān pratiyotsyāmi saṃkhye; sarvān ahaṃ yāhi dhanaṃjayeti<BR>
08,045.065a	tad bhīmasenasya vaco niśamya; sudurvacaṃ bhrātur amitramadhye<BR>
08,045.065b*0637_01	saṃśaptakānīkam asahyam ekaḥ<BR>
08,045.065b*0637_02	suduṣkaraṃ dhārayāmīti pārthaḥ<BR>
08,045.065b*0637_03	uvāca nārāyaṇam aprameyaṃ<BR>
08,045.065b*0637_04	kapidhvajaḥ satyaparākramasya<BR>
08,045.065b*0637_05	śrutvā vaco bhrātur adīnasattvas<BR>
08,045.065b*0637_06	tadāhave satyavaco mahātmā<BR>
08,045.065c	draṣṭuṃ kuruśreṣṭham abhiprayātuṃ; provāca vṛṣṇipravaraṃ tadānīm<BR>
08,045.065d*0638_01	rājānaṃ prati vārṣṇeya dūyate me dṛḍhaṃ manaḥ<BR>
08,045.066a	codayāśvān hṛṣīkeśa vigāhyaitaṃ rathārṇavam<BR>
08,045.066c	ajātaśatruṃ rājānaṃ draṣṭum icchāmi keśava<BR>
08,045.066d*0639_01	taṃ rathaṃ codayām āsa bībhatsor vacanād dhariḥ<BR>
08,045.067a	tato hayān sarvadāśārhamukhyaḥ; prācodayad bhīmam uvāca cedam<BR>
08,045.067c	naitac citraṃ tava karmādya vīra; yāsyāmahe jahi bhīmārisaṃghān<BR>
08,045.068a	tato yayau hṛṣīkeśo yatra rājā yudhiṣṭhiraḥ<BR>
08,045.068c	śīghrāc chīghrataraṃ rājan vājibhir garuḍopamaiḥ<BR>
08,045.069a	pratyanīke vyavasthāpya bhīmasenam ariṃdamam<BR>
08,045.069c	saṃdiśya caiva rājendra yuddhaṃ prati vṛkodaram<BR>
08,045.069d*0640_01	kṣaṇenaiva tu rājānam āsedatur ariṃdamau<BR>
08,045.070a	tatas tu gatvā puruṣapravīrau; rājānam āsādya śayānam ekam<BR>
08,045.070c	rathād ubhau pratyavaruhya tasmād; vavandatur dharmarājasya pādau<BR>
08,045.070d*0641_01	javena gatvā tu dāśārhamukhyaḥ<BR>
08,045.070d*0641_02	śayānam ekaṃ kururājaṃ dadarśa<BR>
08,045.070d*0641_03	praharṣavegeritamānasāv ubhau<BR>
08,045.070d*0641_04	rājānam āsādya parisravad vraṇam<BR>
08,045.070d*0642_01	ity evam abhisaṃgṛhya ubhau tu prāñjalī sthitau<BR>
08,045.070d*0642_02	śastrakṣatau mahārāja rudhireṇa samukṣitau<BR>
08,045.070d*0642_03	nihatya vāhinīṃ tubhyam apayātau raṇājirāt<BR>
08,045.071a	tau dṛṣṭvā puruṣavyāghrau kṣemiṇau puruṣarṣabha<BR>
08,045.071c	mudābhyupagatau kṛṣṇāv aśvināv iva vāsavam<BR>
08,045.072a	tāv abhyanandad rājā hi vivasvān aśvināv iva<BR>
08,045.072c	hate mahāsure jambhe śakraviṣṇū yathā guruḥ<BR>
08,045.073a	manyamāno hataṃ karṇaṃ dharmarājo yudhiṣṭhiraḥ<BR>
08,045.073a*0643_01	**** **** prītaḥ parapuraṃjayaḥ<BR>
08,045.073a*0643_02	sa bhūtvā puruṣavyāghrau<BR>
08,045.073c	harṣagadgadayā vācā prītaḥ prāha paraṃtapau<BR>
08,046.001	saṃjaya uvāca<BR>
08,046.001*0644_01	athopayātau pṛthulohitākṣau<BR>
08,046.001*0644_02	śarācitāṅgau rudhirapradigdhau<BR>
08,046.001*0645_01	yudhiṣṭhirasya prativedayantau<BR>
08,046.001*0645_02	priyaṃ tadānīṃ puruṣapravīrau<BR>
08,046.001*0645_03	tāv āgatau prekṣya mahendrakalpau<BR>
08,046.001*0645_04	yudhiṣṭhiro duḥkhaparītacetāḥ<BR>
08,046.001*0645_05	kṛcchreṇa rājā pratilabhya saṃjñāṃ<BR>
08,046.001*0645_06	tataḥ punaḥ prītamanā babhūva<BR>
08,046.001*0646_01	samīkṣya senāgranarapravīrau<BR>
08,046.001*0646_02	yudhiṣṭhiro vākyam idaṃ babhāṣe<BR>
08,046.001a	mahāsattvau tu tau dṛṣṭvā sahitau keśavārjunau<BR>
08,046.001c	hatam ādhirathiṃ mene saṃkhye gāṇḍīvadhanvanā<BR>
08,046.002a	tāv abhyanandat kaunteyaḥ sāmnā paramavalgunā<BR>
08,046.002c	smitapūrvam amitraghnaḥ pūjayan bharatarṣabha<BR>
08,046.003	yudhiṣṭhira uvāca<BR>
08,046.003a	svāgataṃ devakīputra svāgataṃ te dhanaṃjaya<BR>
08,046.003c	priyaṃ me darśanaṃ bāḍhaṃ yuvayor acyutārjunau<BR>
08,046.004a	akṣatābhyām ariṣṭābhyāṃ kathaṃ yudhya mahāratham<BR>
08,046.004c	āśīviṣasamaṃ yuddhe sarvaśastraviśāradam<BR>
08,046.005a	agragaṃ dhārtarāṣṭrāṇāṃ sarveṣāṃ śarma varma ca<BR>
08,046.005c	rakṣitaṃ vṛṣasenena suṣeṇena ca dhanvinā<BR>
08,046.006a	anujñātaṃ mahāvīryaṃ rameṇāstreṣu durjayam<BR>
08,046.006b*0647_01	rāmeṇa jāmadagnyena anujñātaṃ yaśasvinā<BR>
08,046.006b*0648_01	mukhyaṃ sarvasya lokasya rathinaṃ lokaviśrutam<BR>
08,046.006c	trātāraṃ dhārtarāṣṭrāṇāṃ gantāraṃ vāhinīmukhe<BR>
08,046.007a	hantāram arisainyānām amitragaṇamardanam<BR>
08,046.007c	duryodhanahite yuktam asmadyuddhāya codyatam<BR>
08,046.008a	apradhṛṣyaṃ mahāyuddhe devair api savāsavaiḥ<BR>
08,046.008c	analānilayos tulyaṃ tejasā ca balena ca<BR>
08,046.009a	pātālam iva gambhīraṃ suhṛdānandavardhanam<BR>
08,046.009c	antakābham amitrāṇāṃ karṇaṃ hatvā mahāhave<BR>
08,046.009e	diṣṭyā yuvām anuprāptau jitvāsuram ivāmarau<BR>
08,046.010a	tena yuddham adīnena mayā hy adyācyutārjunau<BR>
08,046.010b*0649_01	kṛtaṃ ghoraṃ mahābāho dhṛṣṭadyumnasya paśyataḥ<BR>
08,046.010c	kupitenāntakeneva prajāḥ sarvā jighāṃsatā<BR>
08,046.011a	tena ketuś ca me chinno hatau ca pārṣṇisārathī<BR>
08,046.011c	hatavāhaḥ kṛtaś cāsmi yuyudhānasya paśyataḥ<BR>
08,046.012a	dhṛṣṭadyumnasya yamayor vīrasya ca śikhaṇḍinaḥ<BR>
08,046.012c	paśyatāṃ draupadeyānāṃ pāñcālānāṃ ca sarvaśaḥ<BR>
08,046.013a	etāñ jitvā mahāvīryān karṇaḥ śatrugaṇān bahūn<BR>
08,046.013c	jitavān māṃ mahābāho yatamānaṃ mahāraṇe<BR>
08,046.014a	anusṛtya ca māṃ yuddhe paruṣāṇy uktavān bahu<BR>
08,046.014c	tatra tatra yudhāṃ śreṣṭhaḥ paribhūya na saṃśayaḥ<BR>
08,046.015a	bhīmasenaprabhāvāt tu yaj jīvāmi dhanaṃjaya<BR>
08,046.015c	bahunātra kim uktena nāhaṃ tat soḍhum utsahe<BR>
08,046.016a	trayodaśāhaṃ varṣāṇi yasmād bhīto dhanaṃjaya<BR>
08,046.016c	na sma nidrāṃ labhe rātrau na cāhani sukhaṃ kva cit<BR>
08,046.017a	tasya dveṣeṇa saṃyuktaḥ paridahye dhanaṃjaya<BR>
08,046.017c	ātmano maraṇaṃ jānan vādhrīṇasa iva dvipaḥ<BR>
08,046.017d*0650_01	kṛṣṇagrīvo raktaśirāḥ śvetapakṣo vihaṃgamaḥ<BR>
08,046.017d*0650_02	sa vai vādhrīṇasaḥ prokto yājñikaiḥ pitṛkarmasu<BR>
08,046.018a	yasyāyam agamat kālaś cintayānasya me vibho<BR>
08,046.018c	kathaṃ śakyo mayā karṇo yuddhe kṣapayituṃ bhavet<BR>
08,046.019a	jāgrat svapaṃś ca kaunteya karṇam eva sadā hy aham<BR>
08,046.019c	paśyāmi tatra tatraiva karṇabhūtam idaṃ jagat<BR>
08,046.020a	yatra yatra hi gacchāmi karṇād bhīto dhanaṃjaya<BR>
08,046.020c	tatra tatra hi paśyāmi karṇam evāgrataḥ sthitam<BR>
08,046.021a	so 'haṃ tenaiva vīreṇa samareṣv apalāyinā<BR>
08,046.021c	sahayaḥ sarathaḥ pārtha jitvā jīvan visarjitaḥ<BR>
08,046.022a	ko nu me jīvitenārtho rājyenārtho 'tha vā punaḥ<BR>
08,046.022c	mamaivaṃ dhikkṛtasyeha karṇenāhavaśobhinā<BR>
08,046.023a	na prāptapūrvaṃ yad bhīṣmāt kṛpād droṇāc ca saṃyuge<BR>
08,046.023c	tat prāptam adya me yuddhe sūtaputrān mahārathāt<BR>
08,046.024a	tat tvā pṛcchāmi kaunteya yathā hy akuśalas tathā<BR>
08,046.024c	tan mamācakṣva kārtsnyena yathā karṇas tvayā hataḥ<BR>
08,046.025a	śakravīryasamo yuddhe yamatulyaparākramaḥ<BR>
08,046.025c	rāmatulyas tathāstre yaḥ sa kathaṃ vai niṣūditaḥ<BR>
08,046.026a	mahārathaḥ samākhyātaḥ sarvayuddhaviśāradaḥ<BR>
08,046.026c	dhanurdharāṇāṃ pravaraḥ sarveṣām ekapūruṣaḥ<BR>
08,046.027a	pūjito dhṛtarāṣṭreṇa saputreṇa viśāṃ pate<BR>
08,046.027c	sadā tvadarthaṃ rādheyaḥ sa kathaṃ nihatas tvayā<BR>
08,046.028a	dhṛtarāṣṭro hi yodheṣu sarveṣv eva sadārjuna<BR>
08,046.028c	tava mṛtyuṃ raṇe karṇaṃ manyate puruṣarṣabhaḥ<BR>
08,046.029a	sa tvayā puruṣavyāghra kathaṃ yuddhe niṣūditaḥ<BR>
08,046.029c	taṃ mamācakṣva bībhatso yathā karṇo hatas tvayā<BR>
08,046.030a	sotsedham asya ca śiraḥ paśyatāṃ suhṛdāṃ hṛtam<BR>
08,046.030c	tvayā puruṣaśārdūla śārdūlena yathā ruroḥ<BR>
08,046.031a	yaḥ paryupāsīt pradiśo diśaś ca; tvāṃ sūtaputraḥ samare parīpsan<BR>
08,046.031c	ditsuḥ karṇaḥ samare hastipūgaṃ; sa hīdānīṃ kaṅkapatraiḥ sutīkṣṇaiḥ<BR>
08,046.031d*0651_01	ditsan nṛṇāṃ śakaṭaṃ ratnapūrṇaṃ<BR>
08,046.031d*0651_02	kathaṃ tvayāsau nihato 'dya karṇaḥ<BR>
08,046.032a	tvayā raṇe nihataḥ sūtaputraḥ; kaccic chete bhūmitale durātmā<BR>
08,046.032c	kaccit priyaṃ me paramaṃ tvayādya; kṛtaṃ raṇe sūtaputraṃ nihatya<BR>
08,046.033a	yaḥ sarvataḥ paryapatat tvadarthe; madānvito garvitaḥ sūtaputraḥ<BR>
08,046.033c	sa śūramānī samare sametya; kaccit tvayā nihataḥ saṃyuge 'dya<BR>
08,046.034a	raukmaṃ rathaṃ hastivaraiś ca yuktaṃ; rathaṃ ditsur yaḥ parebhyas tvadarthe<BR>
08,046.034c	sadā raṇe spardhate yaḥ sa pāpaḥ; kaccit tvayā nihatas tāta yuddhe<BR>
08,046.035a	yo 'sau nityaṃ śūramadena matto; vikatthate saṃsadi kauravāṇām<BR>
08,046.035c	priyo 'tyarthaṃ tasya suyodhanasya; kaccit sa pāpo nihatas tvayādya<BR>
08,046.036a	kaccit samāgamya dhanuḥpramuktais; tvatpreṣitair lohitārthair vihaṃgaiḥ<BR>
08,046.036c	śete 'dya pāpaḥ sa vibhinnagātraḥ; kaccid bhagno dhārtarāṣṭrasya bāhuḥ<BR>
08,046.037a	yo 'sau sadā ślāghate rājamadhye; duryodhanaṃ harṣayan darpapūrṇaḥ<BR>
08,046.037c	ahaṃ hantā phalgunasyeti mohāt; kaccid dhatas tasya na vai tathā rathaḥ<BR>
08,046.037d*0652_01	kaccid vaco 'sya vitathaṃ tvayā kṛtaṃ<BR>
08,046.037d*0652_02	yat tat priyām avadat tāta karṇaḥ<BR>
08,046.037d*0652_03	sabhāmadhye rūkṣam anekarūpaṃ<BR>
08,046.037d*0652_04	dhik pāṇḍavān apatis tvaṃ hi kṛṣṇe<BR>
08,046.037d*0652_05	kaccid dhruvaṃ śatrur ayaṃ mahātmā<BR>
08,046.037d*0652_06	hy adhārayad dvādaśa yaḥ samāstu<BR>
08,046.037d*0652_07	karṇo vrataṃ ghoram amitrasāho<BR>
08,046.037d*0652_08	duryodhanasyārthaniviṣṭabuddhiḥ<BR>
08,046.038a	nāhaṃ pādau dhāvayiṣye kadā cid; yāvat sthitaḥ pārtha ity alpabuddhiḥ<BR>
08,046.038c	vrataṃ tasyaitat sarvadā śakrasūno; kaccit tvayā nihataḥ so 'dya karṇaḥ<BR>
08,046.038d*0653_01	pādau na dhāve yāvad ahaṃ na hanmi<BR>
08,046.038d*0653_02	dhanaṃjayaṃ samareṣūgravegam<BR>
08,046.038d*0653_03	kaccid raṇe phalguna taṃ nihatya<BR>
08,046.038d*0653_04	kaccid vrataṃ tasya bhagnaṃ tvayādya<BR>
08,046.039a	yo 'sau kṛṣṇām abravīd duṣṭabuddhiḥ; karṇaḥ sabhāyāṃ kuruvīramadhye<BR>
08,046.039c	kiṃ pāṇḍavāṃs tvaṃ na jahāsi kṛṣṇe; sudurbalān patitān hīnasattvān<BR>
08,046.040a	yat tat karṇaḥ pratyajānāt tvadarthe; nāhatvāhaṃ saha kṛṣṇena pārtham<BR>
08,046.040a*0654_01	mahābalaḥ saṃyuge śatruhantā<BR>
08,046.040c	ihopayāteti sa pāpabuddhiḥ; kaccic chete śarasaṃbhinnagātraḥ<BR>
08,046.041a	kaccit saṃgrāme vidito vā tadāyaṃ; samāgamaḥ sṛñjayakauravāṇām<BR>
08,046.041c	yatrāvasthām īdṛśīṃ prāpito 'haṃ; kaccit tvayā so 'dya hataḥ sametya<BR>
08,046.042a	kaccit tvayā tasya sumandabuddher; gāṇḍīvamuktair viśikhair jvaladbhiḥ<BR>
08,046.042c	sakuṇḍalaṃ bhānumad uttamāṅgaṃ; kāyāt prakṛttaṃ yudhi savyasācin<BR>
08,046.043a	yat tan mayā bāṇasamarpitena; dhyāto 'si karṇasya vadhāya vīra<BR>
08,046.043c	tan me tvayā kaccid amogham adya; dhyātaṃ kṛtaṃ karṇanipātanena<BR>
08,046.044a	yad darpapūrṇaḥ sa suyodhano 'smān; avekṣate karṇasamāśrayeṇa<BR>
08,046.044c	kaccit tvayā so 'dya samāśrayo 'sya; bhagnaḥ parākramya suyodhanasya<BR>
08,046.045a	yo naḥ purā ṣaṇḍhatilān avocat; sabhāmadhye pārthivānāṃ samakṣam<BR>
08,046.045c	sa durmatiḥ kaccid upetya saṃkhye; tvayā hataḥ sūtaputro 'tyamarṣī<BR>
08,046.046a	yaḥ sūtaputraḥ prahasan durātmā; purābravīn nirjitāṃ saubalena<BR>
08,046.046c	svayaṃ prasahyānaya yājñasenīm; apīha kaccit sa hatas tvayādya<BR>
08,046.046d*0655_01	yaḥ prāhiṇot sūtaputro durātmā<BR>
08,046.046d*0655_02	kṛṣṇāṃ jitāṃ saubalenānayeti<BR>
08,046.046d*0655_03	sa mandabuddhir nihataḥ prasahya<BR>
08,046.046d*0655_04	vaikartanas tv adya kaccin mahātman<BR>
08,046.046d*0656_01	anavāpyāṃ prāptum icchann acintyaṃ<BR>
08,046.046d*0656_02	śiśur yathā candramasaṃ grahītum<BR>
08,046.046d*0656_03	sa pāpātmā sa tu no vidviṣāṇaḥ<BR>
08,046.046d*0656_04	kaccit karṇo nihato vā tvayā dhik<BR>
08,046.046d*0656_05	asmin saṃgrāme bhīmarūpe tvayādya<BR>
08,046.046d*0656_06	vrataṃ tu bhagnaṃ sūtaputrasya pārtha<BR>
08,046.046d*0656_07	kaccit pāpaṃ vacanaṃ dyūtakāle<BR>
08,046.046d*0656_08	yac cāpy asau samitau vāsudevam<BR>
08,046.046d*0656_09	tadoktavān paruṣaṃ so 'tikāmam<BR>
08,046.046d*0656_10	hitaṃ caran yaḥ satataṃ kurūṇām<BR>
08,046.046d*0656_11	kaccit sa karṇo nihato 'dya saṃkhe<BR>
08,046.046d*0656_12	yo dhārtarāṣṭraṃ paripālayan raṇe<BR>
08,046.046d*0656_13	ekaḥ sadā śoṣayan māmakaṃ balaṃ<BR>
08,046.046d*0656_14	sa pāñcālān kekayāṃś caiva sarvān<BR>
08,046.046d*0656_15	śriyaṃ diditsan dhārtarāṣṭrīṃ sa karṇaḥ<BR>
08,046.046d*0656_16	kaccin mahyaṃ pratyavadhīs tvam adya<BR>
08,046.046d*0656_17	atho bhāsāś ca sṛgālāś ca gṛdhrā<BR>
08,046.046d*0656_18	hatasya māṃsāny uddharanti sma kāyāt<BR>
08,046.047a	yaḥ śastrabhṛc chreṣṭhatamaṃ pṛthivyāṃ; pitāmahaṃ vyākṣipad alpacetāḥ<BR>
08,046.047c	saṃkhyāyamāno 'rdharathaḥ sa kaccit; tvayā hato 'dyādhirathir durātmā<BR>
08,046.047d*0657_01	yat tat tvayā saṃśrutaṃ me kirīṭin<BR>
08,046.047d*0657_02	sabhāmadhye dvairatheneha bhūyaḥ<BR>
08,046.047d*0657_03	ahaṃ karṇaṃ sūdayiṣye saputraṃ<BR>
08,046.047d*0657_04	tat karma kṛtvā hy anṛṇo 'si kaccit<BR>
08,046.048a	amarṣaṇaṃ nikṛtisamīraṇeritaṃ; hṛdi śritaṃ jvalanam imaṃ sadā mama<BR>
08,046.048c	hato mayā so 'dya sametya pāpadhīr; iti bruvan praśamaya me 'dya phalguna<BR>
08,046.048d*0658_01	bravīhi me durlabham etad adya<BR>
08,046.048d*0658_02	kathaṃ tvayā nihataḥ sūtaputraḥ<BR>
08,046.048d*0658_03	anudhyāye tvāṃ satataṃ pravīra<BR>
08,046.048d*0658_04	vṛtre hate 'sau bhagavān ivendraḥ<BR>
08,047.001	saṃjaya uvāca<BR>
08,047.001a	tad dharmaśīlasya vaco niśamya; rājñaḥ kruddhasyādhirathau mahātmā<BR>
08,047.001c	uvāca durdharṣam adīnasattvaṃ; yudhiṣṭhiraṃ jiṣṇur anantavīryaḥ<BR>
08,047.001d*0659_01	droṇaṃ hataṃ pārtha karṇo viditvā<BR>
08,047.001d*0659_02	bhinnāṃ nāvam ivātyagādhe kurūṇām<BR>
08,047.001d*0659_03	saṃmuhyamānān dhārtarāṣṭrān viditvā<BR>
08,047.001d*0659_04	nirutsāhāṃś ca vijaye pareṣām<BR>
08,047.001d*0659_05	sodaryavat tvarito 'mitaujā<BR>
08,047.001d*0659_06	uttārayiṣyan dhṛtarāṣṭrasya putrān<BR>
08,047.001d*0659_07	raṇe rathenādhirathir mahātmā<BR>
08,047.001d*0659_08	tato hi māṃ tvaritaḥ so 'bhyadhāvat<BR>
08,047.002a	saṃśaptakair yudhyamānasya me 'dya; senāgrayāyī kurusainyasya rājan<BR>
08,047.002c	āśīviṣābhān khagamān pramuñcan; drauṇiḥ purastāt sahasā vyatiṣṭhat<BR>
08,047.003a	dṛṣṭvā rathaṃ meghanibhaṃ mamemam; ambaṣṭhasenā maraṇe vyatiṣṭhat<BR>
08,047.003c	teṣām ahaṃ pañca śatāni hatvā; tato drauṇim agamaṃ pārthivāgrya<BR>
08,047.003d*0660_01	sa me dṛṣṭvā śūratamo dhvajāgraṃ<BR>
08,047.003d*0660_02	samādiśad rathasaṃghān anekān<BR>
08,047.003d*0660_03	teṣām ahaṃ pañcaśatān nihatya<BR>
08,047.003d*0660_04	āsādayaṃ droṇaputraṃ nadantam<BR>
08,047.003d*0661_01	sa droṇaputraḥ sadṛśaṃ mahātmā<BR>
08,047.003d*0661_02	mām apy arautsīt tadanīkamadhye<BR>
08,047.003d*0661_03	kirañ śaraughān bahurūpān vicitrāṃś<BR>
08,047.003d*0661_04	citrāṃ gataḥ śukra ivātivarṣan<BR>
08,047.003d*0661_05	sa me śarān sarvataḥ kaṅkapatrān<BR>
08,047.003d*0661_06	avāsṛjad vai pṛthivīprakāśān<BR>
08,047.003d*0661_07	nivārya tūrṇaṃ paramājimadhye<BR>
08,047.003d*0661_08	tato hi māṃ bāṇagaṇaiḥ samarpayat<BR>
08,047.003d*0661_09	ākarṣaṇaṃ vāpi vikṛṣya muktaṃ<BR>
08,047.003d*0661_10	na dṛśyate tasya mahārathasya<BR>
08,047.003d*0662_01	sa māṃ samāsādya narendra yattaḥ<BR>
08,047.003d*0662_02	samabhyayāt siṃha iva dvipendraḥ<BR>
08,047.003d*0662_03	akārṣīc ca rathinām ujjihīrṣāṃ<BR>
08,047.003d*0662_04	mahārāja vadhyatāṃ kauravāṇām<BR>
08,047.003d*0662_05	tato raṇe bhārata duṣprakampya<BR>
08,047.003d*0662_06	ācāryaputraḥ pravaraḥ kurūṇām<BR>
08,047.003d*0662_07	mām ardayām āsa śitaiḥ pṛṣatkair<BR>
08,047.003d*0662_08	janārdanaṃ caiva viṣāgnikalpaiḥ<BR>
08,047.003d*0662_09	aṣṭau gavām aṣṭaśatāni bāṇān<BR>
08,047.003d*0662_10	mayā prayuddhasya vahanti tasya<BR>
08,047.003d*0662_11	tāṃs tena muktān aham asya bāṇair<BR>
08,047.003d*0662_12	vyanāśayaṃ vāyur ivābhrajālam<BR>
08,047.004a	tato 'parān bāṇasaṃghān anekān; ākarṇapūrṇāyatavipramuktān<BR>
08,047.004c	sasarja śikṣāstrabalaprayatnais; tathā yathā prāvṛṣi kālameghaḥ<BR>
08,047.005a	naivādadānaṃ na ca saṃdadhānaṃ; jānīmahe katareṇāsyatīti<BR>
08,047.005c	vāmena vā yadi vā dakṣiṇena; sa droṇaputraḥ samare paryavartat<BR>
08,047.005d*0663_01	na saṃdadhānaḥ kuta ādadhāno<BR>
08,047.005d*0663_02	na vyākṣipann āvikarṣan vimuñcan<BR>
08,047.005d*0663_03	savyena vā yadi vā dakṣiṇena<BR>
08,047.005d*0663_04	na jñāyate katareṇāsyatīti<BR>
08,047.005d*0664_01	ācāryavat samare paryavartan<BR>
08,047.005d*0664_02	mahac citraṃ dṛśyate sarvataḥ sma<BR>
08,047.005d*0664_03	dṛṣṭir viṣaṃ cāsukaraṃ pareṣāṃ<BR>
08,047.005d*0664_04	sarvā diśaḥ pūrayānaṃ śaraughaiḥ<BR>
08,047.005d*0664_05	alātacakrapratimaṃ mahātmanaḥ<BR>
08,047.005d*0664_06	sadā nataṃ kārmukaṃ brahmabandhoḥ<BR>
08,047.005d*0665_01	tasyātataṃ maṇḍalam eva sajyaṃ<BR>
08,047.005d*0665_02	pradṛśyate kārmukaṃ droṇasūnoḥ<BR>
08,047.006a	avidhyan māṃ pañcabhir droṇaputraḥ; śitaiḥ śaraiḥ pañcabhir vāsudevam<BR>
08,047.006c	ahaṃ tu taṃ triṃśatā vajrakalpaiḥ; samārdayaṃ nimiṣasyāntareṇa<BR>
08,047.006d*0666_01	abhyaghnaṃ bāṇais tam ahaṃ sudhārair<BR>
08,047.006d*0666_02	nimeṣamātreṇa suvarṇapuṅkhaiḥ<BR>
08,047.006d*0667_01	kṣaṇāc chvāvitsamarūpo babhūva<BR>
08,047.006d*0667_02	samārdito madvisṛṣṭaiḥ pṛṣatkaiḥ<BR>
08,047.007a	sa vikṣaran rudhiraṃ sarvagātrai; rathānīkaṃ sūtasūnor viveśa<BR>
08,047.007c	mayābhibhūtaḥ sainikānāṃ prabarhān; asāv apaśyan rudhireṇa pradigdhān<BR>
08,047.007d*0668_01	sa nirviddho vikṣaran droṇaputro<BR>
08,047.007d*0668_02	rathānīkaṃ cātirather viveśa<BR>
08,047.007d*0668_03	mayābhibhūtān svarathaprabarhān<BR>
08,047.007d*0668_04	astraṃ ca paśyan rudhirapradigdham<BR>
08,047.008a	tato 'bhibhūtaṃ yudhi vīkṣya sainyaṃ; vidhvastayodhaṃ drutavājināgam<BR>
08,047.008c	pañcāśatā rathamukhyaiḥ sametaḥ; karṇas tvaran mām upāyāt pramāthī<BR>
08,047.009a	tān sūdayitvāham apāsya karṇaṃ; draṣṭuṃ bhavantaṃ tvarayābhiyātaḥ<BR>
08,047.009c	sarve pāñcālā hy udvijante sma karṇād; gandhād gāvaḥ kesariṇo yathaiva<BR>
08,047.010a	mahājhaṣasyeva mukhaṃ prapannāḥ; prabhadrakāḥ karṇam abhi dravanti<BR>
08,047.010c	mṛtyor āsyaṃ vyāttam ivānvapadyan; prabhadrakāḥ karṇam āsādya rājan<BR>
08,047.010d*0669_01	yāsyāmi tāṃs tārayiṣyan balaughān<BR>
08,047.010d*0669_02	diṣṭyā bhavān svastimān pārtha dṛṣṭaḥ<BR>
08,047.010d@019_0001	rathāṃs tu tān saptaśatān nimagnāṃs<BR>
08,047.010d@019_0002	tadā karṇaḥ prāhiṇon mṛtyusadma<BR>
08,047.010d@019_0003	na cāpy abhūt klāntamanāḥ sa rājan<BR>
08,047.010d@019_0004	yāvan nāsmān dṛṣṭavān sūtaputraḥ<BR>
08,047.010d@019_0005	śrutvā tu tvāṃ tena dṛṣṭaṃ sametam<BR>
08,047.010d@019_0006	aśvatthāmnā pūrvataraṃ kṣataṃ ca<BR>
08,047.010d@019_0007	manye kālam apayānasya rājan<BR>
08,047.010d@019_0008	krūrāt karṇāt te 'ham acintyakarman<BR>
08,047.010d@019_0009	na me karṇasyāstram idaṃ purastād<BR>
08,047.010d@019_0010	yuddhe dṛṣṭaṃ pāṇḍava citrarūpam<BR>
08,047.010d@019_0011	na hy anyayoddhā vidyate sṛñjayānāṃ<BR>
08,047.010d@019_0012	mahārathaṃ yo 'dya saheta karṇam<BR>
08,047.010d@019_0013	śaineyo me sātyakiś cakrarakṣau<BR>
08,047.010d@019_0014	dhṛṣṭadyumnaś cāpi tathaiva rājan<BR>
08,047.010d@019_0015	yudhāmanyuś cottamaujāś ca śūrau<BR>
08,047.010d@019_0016	pṛṣṭhato māṃ rakṣatāṃ rājaputrau<BR>
08,047.010d@019_0017	rathapravīreṇa mahānubhāva<BR>
08,047.010d@019_0018	dviṣatsainye vartatā dustareṇa<BR>
08,047.011a	āyāhi paśyādya yuyutsamānaṃ; māṃ sūtaputraṃ ca vṛtau jayāya<BR>
08,047.011c	ṣaṭsāhasrā bhārata rājaputrāḥ; svargāya lokāya rathā nimagnāḥ<BR>
08,047.011d*0670_01	tān adya yāsyāmi raṇād vimoktuṃ<BR>
08,047.011d*0670_02	sarvātmanā sūtaputraṃ ca hantum<BR>
08,047.011d*0670_03	rathapravīreṇa mahānubhāva<BR>
08,047.011d*0670_04	dviṣat sainyaṃ nirdahan vistareṇa<BR>
08,047.012a	sametyāhaṃ sūtaputreṇa saṃkhye; vṛtreṇa vajrīva narendramukhya<BR>
08,047.012b*0671_01	evaṃ gate kiṃ ca mayādya śakyaṃ<BR>
08,047.012b*0671_02	kāryaṃ kartuṃ nigrahe sūtajasya<BR>
08,047.012b*0671_03	tathaiva rājñaś ca suyodhanasya<BR>
08,047.012b*0671_04	ye cāpi māṃ yoddhukāmāḥ sametāḥ<BR>
08,047.012c	yotsye bhṛśaṃ bhārata sūtaputram; asmin saṃgrāme yadi vai dṛśyate 'dya<BR>
08,047.013a	karṇaṃ na ced adya nihanmi rājan; sabāndhavaṃ yudhyamānaṃ prasahya<BR>
08,047.013c	pratiśrutyākurvatāṃ vai gatir yā; kaṣṭāṃ gaccheyaṃ tām ahaṃ rājasiṃha<BR>
08,047.014a	āmantraye tvāṃ brūhi jayaṃ raṇe me; purā bhīmaṃ dhārtarāṣṭrā grasante<BR>
08,047.014c	sautiṃ haniṣyāmi narendrasiṃha; sainyaṃ tathā śatrugaṇāṃś ca sarvān<BR>
08,048.001	saṃjaya uvāca<BR>
08,048.001a	śrutvā karṇaṃ kalyam udāravīryaṃ; kruddhaḥ pārthaḥ phalgunasyāmitaujāḥ<BR>
08,048.001c	dhanaṃjayaṃ vākyam uvāca cedaṃ; yudhiṣṭhiraḥ karṇaśarābhitaptaḥ<BR>
08,048.001d*0672_01	vipradrutā tāta camūs tvadīyā<BR>
08,048.001d*0672_02	tiraskṛtā cādya yathā na sādhu<BR>
08,048.001d*0673_01	bhīto bhīmaṃ tyajya cāyās tathā tvaṃ<BR>
08,048.001d*0673_02	yan nāśakaḥ karṇam atho nihantum<BR>
08,048.001d*0673_03	steyaṃ tvayā pārtha kṛtaṃ pṛthāyā<BR>
08,048.001d*0673_04	garbhaṃ samāviśya yathā na sādhu<BR>
08,048.001d*0674_01	raudraṃ raṇe duṣprativāryavīryaḥ<BR>
08,048.001d*0674_02	sautis tvayā nādya śakyo nihantum<BR>
08,048.001d*0675_01	tyaktvā raṇe yad apāyāḥ sa bhīmaṃ<BR>
08,048.001d*0675_02	yan nāśakaḥ sūtaputraṃ nihantum<BR>
08,048.001d*0676_01	yat tad vākyaṃ dvaitavane tvayoktaṃ<BR>
08,048.001d*0676_02	hantā karṇam ekarathena satyam<BR>
08,048.001d*0676_03	tyaktvā taṃ vai katham adyāpayātaḥ<BR>
08,048.001d*0676_04	karṇād bhīto bhīmasenaṃ vihāya<BR>
08,048.001d*0677_01	imāṃ ca vasatiṃ prāpto bhayāt karṇena bādhitaḥ<BR>
08,048.001d*0677_02	ahaṃ tvaṃ bhīmasenaś ca mādrīputrau ca pāṇḍavau<BR>
08,048.001d*0677_03	vāsudevena sahitā vayaṃ karṇena nirjitāḥ<BR>
08,048.001d*0677_04	punar eva vanaṃ prāpya tapaścaryāṃ carāmahe<BR>
08,048.001d*0677_05	atha vā dhārtarāṣṭrāṇāṃ paricaryāṃ carāmahe<BR>
08,048.001d*0677_06	ity evam uktvā bībhatsuṃ roṣāt saṃraktalocanaḥ<BR>
08,048.001d*0677_07	abravīt punar evātra dharmarājo yudhiṣṭhiraḥ<BR>
08,048.002a	idaṃ yadi dvaitavane hy avakṣyaḥ; karṇaṃ yoddhuṃ na prasahe nṛpeti<BR>
08,048.002c	vayaṃ tadā prāptakālāni sarve; vṛttāny upaiṣyāma tadaiva pārtha<BR>
08,048.003a	mayi pratiśrutya vadhaṃ hi tasya; balasya cāptasya tathaiva vīra<BR>
08,048.003c	ānīya naḥ śatrumadhyaṃ sa kasmāt; samutkṣipya sthaṇḍile pratyapiṃṣṭhāḥ<BR>
08,048.004a	anvāśiṣma vayam arjuna tvayi; yiyāsavo bahu kalyāṇam iṣṭam<BR>
08,048.004c	tan naḥ sarvaṃ viphalaṃ rājaputra; phalārthināṃ nicula ivātipuṣpaḥ<BR>
08,048.004d*0678_01	anvāsya satyena yad āttha pārtha<BR>
08,048.004d*0678_02	satyaṃ śapan vāsudevena sārdham<BR>
08,048.004d*0678_03	taṃ naḥ satyam aphalam akārṣīs tvaṃ<BR>
08,048.004d*0678_04	phalakāle puṣpavṛkṣaṃ nikṛntaḥ<BR>
08,048.005a	pracchāditaṃ baḍiśam ivāmiṣeṇa; pracchādito gavaya ivāpavācā<BR>
08,048.005c	anarthakaṃ me darśitavān asi tvaṃ; rājyārthino rājyarūpaṃ vināśam<BR>
08,048.005d*0679_01	pracchāditas tvaṃ bāliśa duryaśenā-<BR>
08,048.005d*0679_02	narthavākyo 'syarjuna naiva sādhuḥ<BR>
08,048.005d*0679_03	tyaktvā bhīmaṃ sarvabhīmeṣu bhīmaṃ<BR>
08,048.005d*0679_04	saṃyojitas tvaṃ sūtaputraṃ nihantum<BR>
08,048.005d*0680_01	trayodaśemā hi samāḥ sadā vayaṃ<BR>
08,048.005d*0680_02	tvām anvajīviṣma dhanaṃjayāśayā<BR>
08,048.005d*0680_03	kāle varṣaṃ devam ivoptabījaṃ<BR>
08,048.005d*0680_04	tan naḥ sarvān narake tvaṃ nyamajjayaḥ<BR>
08,048.006a	yat tat pṛthāṃ vāg uvācāntarikṣe; saptāhajāte tvayi mandabuddhau<BR>
08,048.006c	jātaḥ putro vāsavavikramo 'yaṃ; sarvāñ śūrāñ śātravāñ jeṣyatīti<BR>
08,048.006d*0681_01	apāpīyān vāsavāt kuntijāto<BR>
08,048.006d*0681_02	bahūn saṃgrāmān ayam eva jetā<BR>
08,048.007a	ayaṃ jetā khāṇḍave devasaṃghān; sarvāṇi bhūtāny api cottamaujāḥ<BR>
08,048.007c	ayaṃ jetā madrakaliṅgakekayān; ayaṃ kurūn hanti ca rājamadhye<BR>
08,048.007c*0682_01	daityāṃś ca rakṣāṃsi samāgatāni<BR>
08,048.007c*0682_02	bhūmiṃ ca sarvān nikhilena jetā<BR>
08,048.008a	asmāt paro na bhavitā dhanurdharo; na vai bhūtaḥ kaś cana jātu jetā<BR>
08,048.008c	icchann āryaḥ sarvabhūtāni kuryād; vaśe vaśī sarvasamāptavidyaḥ<BR>
08,048.009a	kāntyā śaśāṅkasya javena vāyoḥ; sthairyeṇa meroḥ kṣamayā pṛthivyāḥ<BR>
08,048.009c	sūryasya bhāsā dhanadasya lakṣmyā; śauryeṇa śakrasya balena viṣṇoḥ<BR>
08,048.010a	tulyo mahātmā tava kunti putro; jāto 'diter viṣṇur ivārihantā<BR>
08,048.010c	sveṣāṃ jayāya dviṣatāṃ vadhāya; khyāto 'mitaujāḥ kulatantukartā<BR>
08,048.011a	ity antarikṣe śataśṛṅgamūrdhni; tapasvināṃ śṛṇvatāṃ vāg uvāca<BR>
08,048.011c	evaṃvidhaṃ tvāṃ tac ca nābhūt tavādya; devā hi nūnam anṛtaṃ vadanti<BR>
08,048.012a	tathāpareṣām ṛṣisattamānāṃ; śrutvā giraṃ pūjayatāṃ sadaiva<BR>
08,048.012c	na saṃnatiṃ praimi suyodhanasya; na tvā jānāmy ādhirather bhayārtam<BR>
08,048.013a	tvaṣṭrā kṛtaṃ vāham akūjanākṣaṃ; śubhaṃ samāsthāya kapidhvajaṃ tvam<BR>
08,048.013c	khaḍgaṃ gṛhītvā hemacitraṃ samiddhaṃ; dhanuś cedaṃ gāṇḍivaṃ tālamātram<BR>
08,048.013e	sa keśavenohyamānaḥ kathaṃ nu; karṇād bhīto vyapayāto 'si pārtha<BR>
08,048.013f@020_0001	pūrvaṃ yad uktaṃ hi suyodhanena<BR>
08,048.013f@020_0002	na phalgunaḥ pramukhe sthāsyatīti<BR>
08,048.013f@020_0003	karṇasya yuddhe hi mahābalasya<BR>
08,048.013f@020_0004	maurkhyāt tu tan nāvabuddhaṃ mayāsīt<BR>
08,048.013f@020_0005	tenādya tapsye bhṛśam aprameyaṃ<BR>
08,048.013f@020_0006	yan mitravargo narakaṃ praviṣṭaḥ<BR>
08,048.013f@020_0007	tadaiva vācyo 'smi nanu tvayāhaṃ<BR>
08,048.013f@020_0008	na yotsye 'haṃ sūtaputraṃ kathaṃ cit<BR>
08,048.013f@020_0009	tato nāhaṃ sṛñjayān kekayāṃś ca<BR>
08,048.013f@020_0010	samānayeyaṃ suhṛdo raṇāya<BR>
08,048.013f@020_0011	evaṃ gate kiṃ ca mayādya śakyaṃ<BR>
08,048.013f@020_0012	kāryaṃ kartuṃ nigrahe sūtajasya<BR>
08,048.013f@020_0013	tathaiva rājñaś ca suyodhanasya<BR>
08,048.013f@020_0014	ye cāpi māṃ yoddhukāmāḥ sametāḥ<BR>
08,048.013f@020_0015	dhig astu majjīvitam adya kṛṣṇa<BR>
08,048.013f@020_0016	yo 'haṃ vaśaṃ sūtaputrasya yātaḥ<BR>
08,048.013f@020_0017	madhye kurūṇāṃ sasuyodhanānāṃ<BR>
08,048.013f@020_0018	ye cāpy anye yoddhukāmāḥ sametāḥ<BR>
08,048.013f@020_0019	ekas tu me bhīmaseno 'dya nātho<BR>
08,048.013f@020_0020	yenābhipanno 'smi raṇe mahābhaye<BR>
08,048.013f@020_0021	vimocya māṃ cāpi ruṣānvitas tataḥ<BR>
08,048.013f@020_0022	śareṇa tīkṣṇena bibheda karṇam<BR>
08,048.013f@020_0023	tyaktvā prāṇān samare bhīmasenaś<BR>
08,048.013f@020_0024	cakre yuddhaṃ kurumukhyaiḥ sametaiḥ<BR>
08,048.013f@020_0025	gadāgrahasto rudhirokṣitāṅgaś<BR>
08,048.013f@020_0026	caran raṇe kāla ivāntakāle<BR>
08,048.013f@020_0027	asau hi bhīmasya mahān ninādo<BR>
08,048.013f@020_0028	muhur muhuḥ śrūyate dhārtarāṣṭraiḥ<BR>
08,048.013f@020_0029	yadi sma jīvet samare nihantā<BR>
08,048.013f@020_0030	mahārathānāṃ pravaro narottamaḥ<BR>
08,048.013f@020_0031	tavābhimanyus tanayo 'dya pārtha<BR>
08,048.013f@020_0032	na cāsmi gantā samare parābhavam<BR>
08,048.013f@020_0033	athāpi jīvet samare ghaṭotkacas<BR>
08,048.013f@020_0034	tathāpi nāhaṃ samare parāṅmukhaḥ<BR>
08,048.013f@020_0035	bhīmasya putraḥ samarāgrayāyī<BR>
08,048.013f@020_0036	mahāstravic cāpi tavānurūpaḥ<BR>
08,048.013f@020_0037	yatnaṃ samāsādya ripor balaṃ no<BR>
08,048.013f@020_0038	nimīlitākṣaṃ bhayaviplutaṃ bhavet<BR>
08,048.013f@020_0039	cakāra yo 'sau niśi yuddham ekas<BR>
08,048.013f@020_0040	tyaktvā raṇaṃ yasya bhayād dravante<BR>
08,048.013f@020_0041	sa cet samāsādya mahānubhāvaḥ<BR>
08,048.013f@020_0042	karṇaṃ raṇe bāṇagaṇaiḥ pramohya<BR>
08,048.013f@020_0043	dhairye sthitenāpi ca sūtajena<BR>
08,048.013f@020_0044	śaktyā hato vāsavadattayā tayā<BR>
08,048.013f@020_0045	mamaiva bhāgyāni purā kṛtāni<BR>
08,048.013f@020_0046	pāpāni nūnaṃ phalavanti yuddhe<BR>
08,048.013f@020_0047	tṛṇaṃ ca kṛtvā samare bhavantaṃ<BR>
08,048.013f@020_0048	tato 'ham evaṃ nikṛto durātmanā<BR>
08,048.013f@020_0049	vaikartaneneha tathā kṛto 'haṃ<BR>
08,048.013f@020_0050	yathā hy aśaktaḥ kriyate hy abāndhavaḥ<BR>
08,048.013f@020_0051	āpadgataṃ yaś ca naraṃ vimokṣayet<BR>
08,048.013f@020_0052	sa bāndhavaḥ snehayutaḥ suhṛd vai<BR>
08,048.013f@020_0053	evaṃ purāṇā ṛṣayo vadanti<BR>
08,048.013f@020_0054	dharmaḥ sadā sadbhir anuṣṭhitaś ca<BR>
08,048.014a	dhanuś caitat keśavāya pradāya; yantābhaviṣyas tvaṃ raṇe ced durātman<BR>
08,048.014c	tato 'haniṣyat keśavaḥ karṇam ugraṃ; marutpatir vṛtram ivāttavajraḥ<BR>
08,048.014d*0683_01	rādheyam evaṃ yadi cāpy aśaktaś<BR>
08,048.014d*0683_02	carantam ugraṃ pratibodhanāya<BR>
08,048.014d*0683_03	yacchānyasmai gāṇḍivam etad adya<BR>
08,048.014d*0683_04	tvatto yo 'strair abhyadhiko narendraḥ<BR>
08,048.014d*0684_01	tasmān naivaṃ putradārair vihīnān<BR>
08,048.014d*0684_02	sukhād bhraṣṭān rājyanāśāc ca bhūyaḥ<BR>
08,048.014d*0684_03	draṣṭā lokaḥ patitān apy agādhe<BR>
08,048.014d*0684_04	pāpair juṣṭe narake pāṇḍaveya<BR>
08,048.014d*0685_01	rathe sthitaḥ phālguna keśavas te<BR>
08,048.014d*0685_02	raśmī samādāya raṇe prayātu<BR>
08,048.014d*0685_03	jahi tvam adyaiva sametya karṇaṃ<BR>
08,048.014d*0685_04	caidyaṃ yathā keśavo rājamadhye<BR>
08,048.015a	māse 'patiṣyaḥ pañcame tvaṃ prakṛcchre; na vā garbho 'py abhaviṣyaḥ pṛthāyāḥ<BR>
08,048.015c	tat te śramo rājaputrābhaviṣyan; na saṃgrāmād apayātuṃ durātman<BR>
08,048.015d*0686_01	dhig gāṇḍivaṃ dhik ca te bāhuvīryam<BR>
08,048.015d*0686_02	asaṃkhyeyān bāṇagaṇāṃś ca dhik te<BR>
08,048.015d*0686_03	dhik te ketuḥ kesariṇaḥ sutasya<BR>
08,048.015d*0686_04	kṛśānudattaṃ ca rathaṃ ca te dhik<BR>
08,049.001	saṃjaya uvāca<BR>
08,049.001a	yudhiṣṭhireṇaivam uktaḥ kaunteyaḥ śvetavāhanaḥ<BR>
08,049.001c	asiṃ jagrāha saṃkruddho jighāṃsur bharatarṣabham<BR>
08,049.002a	tasya kopaṃ samudvīkṣya cittajñaḥ keśavas tadā<BR>
08,049.002c	uvāca kim idaṃ pārtha gṛhītaḥ khaḍga ity uta<BR>
08,049.003a	neha paśyāmi yoddhavyaṃ tava kiṃ cid dhanaṃjaya<BR>
08,049.003c	te dhvastā dhārtarāṣṭrā hi sarve bhīmena dhīmatā<BR>
08,049.004a	apayāto 'si kaunteya rājā draṣṭavya ity api<BR>
08,049.004c	sa rājā bhavatā dṛṣṭaḥ kuśalī ca yudhiṣṭhiraḥ<BR>
08,049.005a	taṃ dṛṣṭvā nṛpaśārdūlaṃ śārdūlasamavikramam<BR>
08,049.005c	harṣakāle tu saṃprāpte kasmāt tvā manyur āviśat<BR>
08,049.006a	na taṃ paśyāmi kaunteya yas te vadhyo bhaved iha<BR>
08,049.006b*0687_01	prahartum icchase kasmāt kiṃ vā te cittavibhramaḥ<BR>
08,049.006c	kasmād bhavān mahākhaḍgaṃ parigṛhṇāti satvaram<BR>
08,049.007a	tat tvā pṛcchāmi kaunteya kim idaṃ te cikīrṣitam<BR>
08,049.007c	parāmṛśasi yat kruddhaḥ khaḍgam adbhutavikrama<BR>
08,049.008a	evam uktas tu kṛṣṇena prekṣamāṇo yudhiṣṭhiram<BR>
08,049.008c	arjunaḥ prāha govindaṃ kruddhaḥ sarpa iva śvasan<BR>
08,049.009a	dada gāṇḍīvam anyasmā iti māṃ yo 'bhicodayet<BR>
08,049.009c	chindyām ahaṃ śiras tasya ity upāṃśuvrataṃ mama<BR>
08,049.009d*0688_01	yudhiṣṭhireṇa tenāham uktaś cāsmi janārdana<BR>
08,049.010a	tad ukto 'ham adīnātman rājñāmitaparākrama<BR>
08,049.010c	samakṣaṃ tava govinda na tat kṣantum ihotsahe<BR>
08,049.011a	tasmād enaṃ vadhiṣyāmi rājānaṃ dharmabhīrukam<BR>
08,049.011c	pratijñāṃ pālayiṣyāmi hatvemaṃ narasattamam<BR>
08,049.011e	etadarthaṃ mayā khaḍgo gṛhīto yadunandana<BR>
08,049.012a	so 'haṃ yudhiṣṭhiraṃ hatvā satye 'py ānṛṇyatāṃ gataḥ<BR>
08,049.012c	viśoko vijvaraś cāpi bhaviṣyāmi janārdana<BR>
08,049.013a	kiṃ vā tvaṃ manyase prāptam asmin kāle samutthite<BR>
08,049.013c	tvam asya jagatas tāta vettha sarvaṃ gatāgatam<BR>
08,049.013d*0689_01	jātas tvatto hi dharmaś cādharmaś ceti parā śrutiḥ<BR>
08,049.013e	tat tathā prakariṣyāmi yathā māṃ vakṣyate bhavān<BR>
08,049.013f*0690_00	saṃjaya uvāca<BR>
08,049.013f*0690_01	dhig dhig ity eva govindaḥ pārtham uktvābravīt punaḥ<BR>
08,049.014	kṛṣṇa uvāca<BR>
08,049.014a	idānīṃ pārtha jānāmi na vṛddhāḥ sevitās tvayā<BR>
08,049.014c	akāle puruṣavyāghra saṃrambhakriyayānayā<BR>
08,049.014e	na hi dharmavibhāgajñaḥ kuryād evaṃ dhanaṃjaya<BR>
08,049.014f*0691_01	yathā tvaṃ pāṇḍavādyeha dharmabhīrur apaṇḍitaḥ<BR>
08,049.015a	akāryāṇāṃ ca kāryāṇāṃ saṃyogaṃ yaḥ karoti vai<BR>
08,049.015c	kāryāṇām akriyāṇāṃ ca sa pārtha puruṣādhamaḥ<BR>
08,049.016a	anusṛtya tu ye dharmaṃ kavayaḥ samupasthitāḥ<BR>
08,049.016c	samāsavistaravidāṃ na teṣāṃ vettha niścayam<BR>
08,049.017a	aniścayajño hi naraḥ kāryākāryaviniścaye<BR>
08,049.017c	avaśo muhyate pārtha yathā tvaṃ mūḍha eva tu<BR>
08,049.018a	na hi kāryam akāryaṃ vā sukhaṃ jñātuṃ kathaṃ cana<BR>
08,049.018c	śrutena jñāyate sarvaṃ tac ca tvaṃ nāvabudhyase<BR>
08,049.019a	avijñānād bhavān yac ca dharmaṃ rakṣati dharmavit<BR>
08,049.019c	prāṇināṃ hi vadhaṃ pārtha dhārmiko nāvabudhyate<BR>
08,049.020a	prāṇinām avadhas tāta sarvajyāyān mato mama<BR>
08,049.020c	anṛtaṃ tu bhaved vācyaṃ na ca hiṃsyāt kathaṃ cana<BR>
08,049.021a	sa kathaṃ bhrātaraṃ jyeṣṭhaṃ rājānaṃ dharmakovidam<BR>
08,049.021c	hanyād bhavān naraśreṣṭha prākṛto 'nyaḥ pumān iva<BR>
08,049.022a	ayudhyamānasya vadhas tathāśastrasya bhārata<BR>
08,049.022c	parāṅmukhasya dravataḥ śaraṇaṃ vābhigacchataḥ<BR>
08,049.022e	kṛtāñjaleḥ prapannasya na vadhaḥ pūjyate budhaiḥ<BR>
08,049.022e*0692_01	**** **** pramattasya tathaiva ca<BR>
08,049.022e*0692_02	na vadhaḥ pūjyate sadbhis tac ca sarvaṃ gurau tava<BR>
08,049.023a	tvayā caiva vrataṃ pārtha bālenaiva kṛtaṃ purā<BR>
08,049.023c	tasmād adharmasaṃyuktaṃ mauḍhyāt karma vyavasyasi<BR>
08,049.024a	sa guruṃ pārtha kasmāt tvaṃ hanyā dharmam anusmaran<BR>
08,049.024c	asaṃpradhārya dharmāṇāṃ gatiṃ sūkṣmāṃ duranvayām<BR>
08,049.025a	idaṃ dharmarahasyaṃ ca vakṣyāmi bharatarṣabha<BR>
08,049.025c	yad brūyāt tava bhīṣmo vā dharmajño vā yudhiṣṭhiraḥ<BR>
08,049.026a	viduro vā tathā kṣattā kuntī vāpi yaśasvinī<BR>
08,049.026b*0693_01	kuntī vā bharataśreṣṭha draupadī vā yaśasvinī<BR>
08,049.026c	tat te vakṣyāmi tattvena tan nibodha dhanaṃjaya<BR>
08,049.027a	satyasya vacanaṃ sādhu na satyād vidyate param<BR>
08,049.027c	tattvenaitat sudurjñeyaṃ yasya satyam anuṣṭhitam<BR>
08,049.028a	bhavet satyam avaktavyaṃ vaktavyam anṛtaṃ bhavet<BR>
08,049.028c	sarvasvasyāpahāre tu vaktavyam anṛtaṃ bhavet<BR>
08,049.029a	prāṇātyaye vivāhe ca vaktavyam anṛtaṃ bhavet<BR>
08,049.029c	yatrānṛtaṃ bhavet satyaṃ satyaṃ cāpy anṛtaṃ bhavet<BR>
08,049.029d*0694_01	vivāhakāle ratisaṃprayoge<BR>
08,049.029d*0694_02	prāṇātyaye sarvadhanāpahāre<BR>
08,049.029d*0694_03	viprasya cārthe hy anṛtaṃ vadeta<BR>
08,049.029d*0694_04	pañcānṛtāny āhur apātakāni<BR>
08,049.030a	tādṛśaṃ paśyate bālo yasya satyam anuṣṭhitam<BR>
08,049.030b*0695_01	bhavet satyam avaktavyaṃ na vaktavyam anuṣṭhitam<BR>
08,049.030c	satyānṛte viniścitya tato bhavati dharmavit<BR>
08,049.031a	kim āścaryaṃ kṛtaprajñaḥ puruṣo 'pi sudāruṇaḥ<BR>
08,049.031c	sumahat prāpnuyāt puṇyaṃ balāko 'ndhavadhād iva<BR>
08,049.032a	kim āścaryaṃ punar mūḍho dharmakāmo 'py apaṇḍitaḥ<BR>
08,049.032c	sumahat prāpnuyāt pāpam āpagām iva kauśikaḥ<BR>
08,049.033	arjuna uvāca<BR>
08,049.033a	ācakṣva bhagavann etad yathā vidyām ahaṃ tathā<BR>
08,049.033c	balākāndhābhisaṃbaddhaṃ nadīnāṃ kauśikasya ca<BR>
08,049.034	kṛṣṇa uvāca<BR>
08,049.034a	mṛgavyādho 'bhavat kaś cid balāko nāma bhārata<BR>
08,049.034c	yātrārthaṃ putradārasya mṛgān hanti na kāmataḥ<BR>
08,049.035a	so 'ndhau ca mātāpitarau bibharty anyāṃś ca saṃśritān<BR>
08,049.035c	svadharmanirato nityaṃ satyavāg anasūyakaḥ<BR>
08,049.036a	sa kadā cin mṛgāṃl lipsur nānvavindat prayatnavān<BR>
08,049.036c	athāpaśyat sa pītodaṃ śvāpadaṃ ghrāṇacakṣuṣam<BR>
08,049.037a	adṛṣṭapūrvam api tat sattvaṃ tena hataṃ tadā<BR>
08,049.037c	anv eva ca tato vyomnaḥ puṣpavarṣam avāpatat<BR>
08,049.038a	apsarogītavāditrair nāditaṃ ca manoramam<BR>
08,049.038c	vimānam āgamat svargān mṛgavyādhaninīṣayā<BR>
08,049.039a	tad bhūtaṃ sarvabhūtānām abhāvāya kilārjuna<BR>
08,049.039c	tapas taptvā varaṃ prāptaṃ kṛtam andhaṃ svayaṃbhuvā<BR>
08,049.040a	tad dhatvā sarvabhūtānām abhāvakṛtaniścayam<BR>
08,049.040c	tato balākaḥ svaragād evaṃ dharmaḥ sudurvidaḥ<BR>
08,049.041a	kauśiko 'py abhavad vipras tapasvī na bahuśrutaḥ<BR>
08,049.041c	nadīnāṃ saṃgame grāmād adūre sa kilāvasat<BR>
08,049.042a	satyaṃ mayā sadā vācyam iti tasyābhavad vratam<BR>
08,049.042c	satyavādīti vikhyātaḥ sa tadāsīd dhanaṃjaya<BR>
08,049.043a	atha dasyubhayāt ke cit tadā tad vanam āviśan<BR>
08,049.043c	dasyavo 'pi gatāḥ krūrā vyamārganta prayatnataḥ<BR>
08,049.044a	atha kauśikam abhyetya prāhus taṃ satyavādinam<BR>
08,049.044c	katamena pathā yātā bhagavan bahavo janāḥ<BR>
08,049.044e	satyena pṛṣṭaḥ prabrūhi yadi tān vettha śaṃsa naḥ<BR>
08,049.045a	sa pṛṣṭaḥ kauśikaḥ satyaṃ vacanaṃ tān uvāca ha<BR>
08,049.045b*0696_01	satyasya tv avibhāgajñaḥ satyaṃ tebhyaḥ śaśaṃsa saḥ<BR>
08,049.045c	bahuvṛkṣalatāgulmam etad vanam upāśritāḥ<BR>
08,049.045d*0697_01	iti tān khyāpayām āsa sa tebhyaḥ pārtha kauśikaḥ<BR>
08,049.045e	tatas te tān samāsādya krūrā jaghnur iti śrutiḥ<BR>
08,049.046a	tenādharmeṇa mahatā vāgduruktena kauśikaḥ<BR>
08,049.046c	gataḥ sukaṣṭaṃ narakaṃ sūkṣmadharmeṣv akovidaḥ<BR>
08,049.046e	aprabhūtaśruto mūḍho dharmāṇām avibhāgavit<BR>
08,049.047a	vṛddhān apṛṣṭvā saṃdehaṃ mahac chvabhram ito 'rhati<BR>
08,049.047c	tatra te lakṣaṇoddeśaḥ kaś cid eva bhaviṣyati<BR>
08,049.048a	duṣkaraṃ paramajñānaṃ tarkeṇātra vyavasyati<BR>
08,049.048c	śrutir dharma iti hy eke vadanti bahavo janāḥ<BR>
08,049.049a	na tv etat pratisūyāmi na hi sarvaṃ vidhīyate<BR>
08,049.049b*0698_01	śrutir dhāryeyam ity eke vadanti bahavo janāḥ<BR>
08,049.049b*0698_02	na tān pārthābhyasūyāmi na ca sarvatra śiṣyati<BR>
08,049.049b*0698_03	smṛtir dhāryā iti tv eke vadanti bahavo janāḥ<BR>
08,049.049b*0698_04	na tu tān pratyasūyāmi nātra sarvaṃ vidhīyate<BR>
08,049.049c	prabhavārthāya bhūtānāṃ dharmapravacanaṃ kṛtam<BR>
08,049.049d*0699_01	evaṃvidhā gatir vīra dharmasyātīva durdṛśā<BR>
08,049.049d*0699_02	vidyāśīlavayovṛddhān anupāsyānadhītya vā<BR>
08,049.049d*0699_03	manvādīnāṃ tu kṛtsnaṃ vai ko dharmaṃ vaktum arhati<BR>
08,049.049d*0699_04	adharmād eva bhavati dharme 'pi ca mahān yathā<BR>
08,049.049d*0699_05	vyādhakauśikayor yadvad dharmādharmaviruddhayoḥ<BR>
08,049.049d*0699_06	vedo mūlaṃ hi dharmāṇām iti santo yad abruvan<BR>
08,049.049d*0699_07	jijñāsate hi vidyānāṃ sādhanāny eva tattvavit<BR>
08,049.049d*0699_08	vedaṃ brāhmaṇam āsādya puṇyapāpe paraṃtapa<BR>
08,049.049d*0699_09	sa tu vetti paraṃ dharmam ahiṃsāṃ vetti bhārata<BR>
08,049.049d*0700_01	yat syād ahiṃsāsaṃyuktaṃ sa dharma iti niścayaḥ<BR>
08,049.049d*0700_02	ahiṃsārthāya bhūtānāṃ dharmapravacanaṃ kṛtam<BR>
08,049.050a	dhāraṇād dharmam ity āhur dharmo dhārayati prajāḥ<BR>
08,049.050c	yaḥ syād dhāraṇasaṃyuktaḥ sa dharma iti niścayaḥ<BR>
08,049.051a	ye 'nyāyena jihīrṣanto janā icchanti karhi cit<BR>
08,049.051c	akūjanena cen mokṣo nātra kūjet kathaṃ cana<BR>
08,049.052a	avaśyaṃ kūjitavyaṃ vā śaṅkeran vāpy akūjataḥ<BR>
08,049.052c	śreyas tatrānṛtaṃ vaktuṃ satyād iti vicāritam<BR>
08,049.052d*0701_01	yaḥ kāryebhyo vrataṃ kṛtvā karmaṇā nopapādayet<BR>
08,049.052d*0701_02	na tat phalam avāpnoti evam āhur manīṣiṇaḥ<BR>
08,049.052d*0702_01	satye sati na pāpebhyo dhanaṃ deyaṃ kadā cana<BR>
08,049.053a	prāṇātyaye vivāhe vā sarvajñātidhanakṣaye<BR>
08,049.053c	narmaṇy abhipravṛtte vā pravaktavyaṃ mṛṣā bhavet<BR>
08,049.053e	adharmaṃ nātra paśyanti dharmatattvārthadarśinaḥ<BR>
08,049.053f*0703_01	sarvadā hi vadet tat tu nānṛtaḥ syād vicakṣaṇaḥ<BR>
08,049.054a	yaḥ stenaiḥ saha saṃbandhān mucyate śapathair api<BR>
08,049.054c	śreyas tatrānṛtaṃ vaktuṃ tat satyam avicāritam<BR>
08,049.055a	na ca tebhyo dhanaṃ deyaṃ śakye sati kathaṃ cana<BR>
08,049.055c	pāpebhyo hi dhanaṃ dattaṃ dātāram api pīḍayet<BR>
08,049.055e	tasmād dharmārtham anṛtam uktvā nānṛtavāg bhavet<BR>
08,049.056a	eṣa te lakṣaṇoddeśaḥ samuddiṣṭo yathāvidhi<BR>
08,049.056b*0704_01	yathādharmaṃ yathābuddhi mayā pārthārthitas tava<BR>
08,049.056c	etac chrutvā brūhi pārtha yadi vadhyo yudhiṣṭhiraḥ<BR>
08,049.057	arjuna uvāca<BR>
08,049.057a	yathā brūyān mahāprājño yathā brūyān mahāmatiḥ<BR>
08,049.057c	hitaṃ caiva yathāsmākaṃ tathaitad vacanaṃ tava<BR>
08,049.058a	bhavān mātṛsamo 'smākaṃ tathā pitṛsamo 'pi ca<BR>
08,049.058c	gatiś ca paramā kṛṣṇa tena te vākyam adbhutam<BR>
08,049.059a	na hi te triṣu lokeṣu vidyate 'viditaṃ kva cit<BR>
08,049.059c	tasmād bhavān paraṃ dharmaṃ veda sarvaṃ yathātatham<BR>
08,049.060a	avadhyaṃ pāṇḍavaṃ manye dharmarājaṃ yudhiṣṭhiram<BR>
08,049.060c	tasmin samayasaṃyoge brūhi kiṃ cid anugraham<BR>
08,049.060e	idaṃ cāparam atraiva śṛṇu hṛtsthaṃ vivakṣitam<BR>
08,049.061a	jānāsi dāśārha mama vrataṃ tvaṃ; yo māṃ brūyāt kaś cana mānuṣeṣu<BR>
08,049.061c	anyasmai tvaṃ gāṇḍivaṃ dehi pārtha; yas tvatto 'strair bhavitā vā viśiṣṭaḥ<BR>
08,049.062a	hanyām ahaṃ keśava taṃ prasahya; bhīmo hanyāt tūbaraketi coktaḥ<BR>
08,049.062c	tan me rājā proktavāṃs te samakṣaṃ; dhanur dehīty asakṛd vṛṣṇisiṃha<BR>
08,049.063a	taṃ hatvā cet keśava jīvaloke; sthātā kālaṃ nāham apy alpamātram<BR>
08,049.063b*0705_01	evaṃ tvaṃ māṃ kṛṣṇa jānāsi sarvaṃ<BR>
08,049.063b*0705_02	kālaṃ loke hīnadharmo hi jīvan<BR>
08,049.063b*0705_03	satyāc cyuto lokam imaṃ tyajeyaṃ<BR>
08,049.063b*0705_04	tasmāt krodhāt pratikṣapeyaṃ dharmaputram<BR>
08,049.063b*0706_01	dhyātvā nūnaṃ hy enasā cāpi mukto<BR>
08,049.063b*0706_02	vadhaṃ rājño bhraṣṭavīryo vicetāḥ<BR>
08,049.063c	sā ca pratijñā mama lokaprabuddhā; bhavet satyā dharmabhṛtāṃ variṣṭha<BR>
08,049.063e	yathā jīvet pāṇḍavo 'haṃ ca kṛṣṇa; tathā buddhiṃ dātum adyārhasi tvam<BR>
08,049.063f*0707_01	evaṃ jñātvā yad dhitaṃ me sadaiva<BR>
08,049.063f*0707_02	tathārhasi tvaṃ tu nibodhituṃ ca<BR>
08,049.064	vāsudeva uvāca<BR>
08,049.064a	rājā śrānto jagato vikṣataś ca; karṇena saṃkhye niśitair bāṇasaṃghaiḥ<BR>
08,049.064a*0708_01	śarārditaḥ sūtaputreṇa caiva<BR>
08,049.064b*0709_01	yaś cāniśaṃ sūtaputreṇa vīra<BR>
08,049.064b*0709_02	śarair bhṛśaṃ tāḍito yudhyamānaḥ<BR>
08,049.064b*0709_03	atas tvam etena saroṣamukto<BR>
08,049.064b*0709_04	duḥkhānvite nedam ayuktarūpam<BR>
08,049.064b*0709_05	akopito hy eṣa yadi sma saṃkhye<BR>
08,049.064b*0709_06	karṇaṃ na hanyād iti cābravīc ca<BR>
08,049.064b*0709_07	jānāti taṃ pāṇḍava eṣa cāpi<BR>
08,049.064b*0709_08	pāpaṃ loke karṇam asahyam anyaiḥ<BR>
08,049.064b*0709_09	tatas tvam ukto bhṛśaroṣitena<BR>
08,049.064b*0709_10	rājñā samakṣaṃ paruṣāṇi pārtha<BR>
08,049.064b*0710_01	bhṛśārditaś cāpi mahāmanasvī<BR>
08,049.064c	tasmāt pārtha tvāṃ paruṣāṇy avocat; karṇe dyūtaṃ hy adya raṇe nibaddham<BR>
08,049.065a	tasmin hate kuravo nirjitāḥ syur; evaṃbuddhiḥ pārthivo dharmaputraḥ<BR>
08,049.065b*0711_01	tato vadhaṃ nārhati dharmaputras<BR>
08,049.065b*0711_02	tvayā pratijñārjuna pālanīyā<BR>
08,049.065b*0711_03	jīvann ayaṃ yena mṛto bhaved dhi<BR>
08,049.065b*0711_04	tan me nibodheha tavānurūpam<BR>
08,049.065b*0712_01	yadā mānaṃ labhate mānanārhas<BR>
08,049.065b*0712_02	tadā sa vai jīvati jīvaloke<BR>
08,049.065c	yadāvamānaṃ labhate mahāntaṃ; tadā jīvan mṛta ity ucyate saḥ<BR>
08,049.066a	tan mānitaḥ pārthivo 'yaṃ sadaiva; tvayā sabhīmena tathā yamābhyām<BR>
08,049.066c	vṛddhaiś ca loke puruṣapravīrais; tasyāvamānaṃ kalayā tvaṃ prayuṅkṣva<BR>
08,049.066d*0713_01	yad idaṃ dharmaśāstrārthaṃ vedeṣu ca nidarśanam<BR>
08,049.066d*0714_01	śṛṇu pārtha yathā nityo hataḥ syād bhavatā guruḥ<BR>
08,049.066d*0714_02	hato bhavety evam ukto guruḥ śastrabhṛtāṃ varaḥ<BR>
08,049.067a	tvam ity atrabhavantaṃ tvaṃ brūhi pārtha yudhiṣṭhiram<BR>
08,049.067c	tvam ity ukto hi nihato gurur bhavati bhārata<BR>
08,049.068a	evam ācara kaunteya dharmarāje yudhiṣṭhire<BR>
08,049.068c	adharmayuktaṃ saṃyogaṃ kuruṣvaivaṃ kurūdvaha<BR>
08,049.069a	atharvāṅgirasī hy eṣā śrutīnām uttamā śrutiḥ<BR>
08,049.069c	avicāryaiva kāryaiṣā śreyaḥkāmair naraiḥ sadā<BR>
08,049.069d*0715_01	avadhena vadhaḥ prokto yad gurus tvam iti prabhuḥ<BR>
08,049.069d*0715_02	tad brūhi tvaṃ yan mayoktaṃ dharmarājasya dharmavit<BR>
08,049.070a	vadho hy ayaṃ pāṇḍava dharmarājñas; tvatto yukto vetsyate caivam eṣaḥ<BR>
08,049.070c	tato 'sya pādāv abhivādya paścāc; chamaṃ brūyāḥ sāntvapūrvaṃ ca pārtham<BR>
08,049.071a	bhrātā prājñas tava kopaṃ na jātu; kuryād rājā kaṃ cana pāṇḍaveyaḥ<BR>
08,049.071c	mukto 'nṛtād bhrātṛvadhāc ca pārtha; hṛṣṭaḥ karṇaṃ tvaṃ jahi sūtaputram<BR>
08,049.072	saṃjaya uvāca<BR>
08,049.072a	ity evam uktas tu janārdanena; pārthaḥ praśasyātha suhṛdvadhaṃ tam<BR>
08,049.072c	tato 'bravīd arjuno dharmarājam; anuktapūrvaṃ paruṣaṃ prasahya<BR>
08,049.073a	mā tvaṃ rājan vyāhara vyāharatsu; na tiṣṭhase krośamātre raṇārdhe<BR>
08,049.073b*0716_01	mā vocas tvaṃ kiṃ cid ihādya rājaṃs<BR>
08,049.073b*0716_02	tyaktvā yuddhaṃ ya iha vyavasthitas tvam<BR>
08,049.073c	bhīmas tu mām arhati garhaṇāya; yo yudhyate sarvayodhapravīraḥ<BR>
08,049.074a	kāle hi śatrūn pratipīḍya saṃkhye; hatvā ca śūrān pṛthivīpatīṃs tān<BR>
08,049.074b*0717_01	rathapradhānottamanāgamukhyān<BR>
08,049.074b*0717_02	sādipravekān amitāṃś ca śūrān<BR>
08,049.074c	yaḥ kuñjarāṇām adhikaṃ sahasraṃ; hatvānadat tumulaṃ siṃhanādam<BR>
08,049.074d*0718_01	kāmbojānām ayuta pārvatīyān<BR>
08,049.074d*0718_02	mṛgān siṃho vinihatyeva cājau<BR>
08,049.075a	suduṣkaraṃ karma karoti vīraḥ; kartuṃ yathā nārhasi tvaṃ kadā cit<BR>
08,049.075c	rathād avaplutya gadāṃ parāmṛśaṃs; tayā nihanty aśvanaradvipān raṇe<BR>
08,049.076a	varāsinā vājirathāśvakuñjarāṃs; tathā rathāṅgair dhanuṣā ca hanty arīn<BR>
08,049.076c	pramṛdya padbhyām ahitān nihanti yaḥ; punaś ca dorbhyāṃ śatamanyuvikramaḥ<BR>
08,049.077a	mahābalo vaiśravaṇāntakopamaḥ; prasahya hantā dviṣatāṃ yathārham<BR>
08,049.077c	sa bhīmaseno 'rhati garhaṇāṃ me; na tvaṃ nityaṃ rakṣyase yaḥ suhṛdbhiḥ<BR>
08,049.078a	mahārathān nāgavarān hayāṃś ca; padātimukhyān api ca pramathya<BR>
08,049.078c	eko bhīmo dhārtarāṣṭreṣu magnaḥ; sa mām upālabdhum ariṃdamo 'rhati<BR>
08,049.079a	kaliṅgavaṅgāṅganiṣādamāgadhān; sadāmadān nīlabalāhakopamān<BR>
08,049.079c	nihanti yaḥ śatrugaṇān anekaśaḥ; sa mābhivaktuṃ prabhavaty anāgasam<BR>
08,049.080a	suyuktam āsthāya rathaṃ hi kāle; dhanur vikarṣañ śarapūrṇamuṣṭiḥ<BR>
08,049.080c	sṛjaty asau śaravarṣāṇi vīro; mahāhave megha ivāmbudhārāḥ<BR>
08,049.080d*0719_01	śatāny aṣṭau vāraṇānām apaśyaṃ<BR>
08,049.080d*0719_02	viśātitaiḥ kumbhakarāgrahastaiḥ<BR>
08,049.080d*0720_01	bhīmenājau nihatāny adya bāṇaiḥ<BR>
08,049.080d*0720_02	sa māṃ krūraṃ vaktum arhaty arighnaḥ<BR>
08,049.080d*0721_01	mahārathānām ayutaṃ supūrṇam<BR>
08,049.080d*0721_02	athāśvānām ayutāni ṣaṭ ca<BR>
08,049.080d*0721_03	padātisaṃghān bahuśo vimṛdya<BR>
08,049.080d*0721_04	vīrān hatvā śataśo 'thāpramādī<BR>
08,049.080d*0721_05	prāṇāṃs tyaktvā dustyajān ājimadhye<BR>
08,049.080d*0721_06	saṃyuddhe yo vairibhir bhīmasenaḥ<BR>
08,049.080d*0722_01	yo bhīmaseno nihatārisaṃghaḥ<BR>
08,049.080d*0722_02	sa mām upālabdhum ariṃdamo 'rhati<BR>
08,049.080d@021_0001	rathāś ca nāgāś ca hayāś ca rājan<BR>
08,049.080d@021_0002	bhīmenājau nihatāḥ saṃghaśo 'dya<BR>
08,049.080d@021_0003	rājānaś ca bahavo mahābalāḥ<BR>
08,049.080d@021_0004	sa mām upālabdhum ariṃdamo 'rhati<BR>
08,049.080d@021_0005	dhṛtarāṣṭraputrā balinaś ca yena<BR>
08,049.080d@021_0006	mahābalā nihatāḥ prāyaśo vai<BR>
08,049.080d@021_0007	śūro yuddheṣv aprativāryavīryaḥ<BR>
08,049.080d@021_0008	sa mām upālabdhum ariṃdamo 'rhati<BR>
08,049.080d@021_0009	pratāpayaṃs tad balam ugrarūpaṃ<BR>
08,049.080d@021_0010	yo 'sau raṇe dhārtarāṣṭrasya vīraḥ<BR>
08,049.080d@021_0011	ekaḥ sahetāpratisahyapauruṣas<BR>
08,049.080d@021_0012	tenāsmi vācyo na tvayā vai kadā cit<BR>
08,049.080d@021_0013	mahārathā yatra yatraiva yuddhe<BR>
08,049.080d@021_0014	bhindanti sainyaṃ tava kāmato 'dya<BR>
08,049.080d@021_0015	tatraiva tatraiva raṇe mahātmā<BR>
08,049.080d@021_0016	dṛḍhaṃ bhīmaḥ parasaṃghān amṛdnāt<BR>
08,049.080d@021_0017	tenāsmi vācyo na tvayāhaṃ kadā cit<BR>
08,049.080d@021_0018	mā mā vocaḥ krūram ihādya pārtha<BR>
08,049.080d@021_0019	nāsmadvidho vai bhavatā tu vācyo<BR>
08,049.080d@021_0020	yathā bhavān sarvalokasya vācyaḥ<BR>
08,049.080d@021_0021	evaṃ hi mā te bruvato narendra<BR>
08,049.080d@021_0022	kathaṃ na dīryec chatadhādya jihvā<BR>
08,049.080d@021_0023	aho batedaṃ sunṛśaṃsarūpaṃ<BR>
08,049.080d@021_0024	bhavān api hy atra karṇād bibheti<BR>
08,049.081a	balaṃ tu vāci dvijasattamānāṃ; kṣātraṃ budhā bāhubalaṃ vadanti<BR>
08,049.081c	tvaṃ vāgbalo bhārata niṣṭhuraś ca; tvam eva māṃ vetsi yathāvidho 'ham<BR>
08,049.081d@022_0001	nakulena rājan gajavājiyodhā<BR>
08,049.081d@022_0002	hatāś ca śūrāḥ sahasā sametya<BR>
08,049.081d@022_0003	tyaktvā prāṇān samare yuddhakāṅkṣī<BR>
08,049.081d@022_0004	sa mām upālabdhum ariṃdamo 'rhati<BR>
08,049.081d@022_0005	kṛtaṃ karma sahadevena duṣkaraṃ<BR>
08,049.081d@022_0006	yo yudhyate parasainyāvamardī<BR>
08,049.081d@022_0007	na cābravīt kiṃ cid ihāgato balī<BR>
08,049.081d@022_0008	paśyāntaraṃ tasya caivātmanaś ca<BR>
08,049.081d@022_0009	dhṛṣṭadyumnaḥ sātyakir draupadeyā<BR>
08,049.081d@022_0010	yudhāmanyuś cottamaujāḥ śikhaṇḍī<BR>
08,049.081d@022_0011	ete 'dya sarve yudhi saṃprapīḍitās<BR>
08,049.081d@022_0012	te mām upālabdhum arhanti na tvam<BR>
08,049.081d@022_0013	tvanmūlam asmābhir idaṃ hi vairaṃ<BR>
08,049.081d@022_0014	prāptaṃ tathā vyasanaṃ cātighoram<BR>
08,049.081d@022_0015	dyūte pramattena kṛtaṃ tvayāsakṛt<BR>
08,049.081d@022_0016	kasmād upālabdhum ihārhasi tvam<BR>
08,049.081d@022_0017	tvam eva rājan satataṃ pramattas<BR>
08,049.081d@022_0018	tvam eva mūḍho bhāratānām asādhuḥ<BR>
08,049.081d@022_0019	tvāṃ prāpya rājyaṃ ca vinaṣṭam etat<BR>
08,049.081d@022_0020	prāptā mahat pāṇḍavāś caiva dāsyam<BR>
08,049.081d@022_0021	tvattaḥ kṛte syād vanavāsaduḥkhaṃ<BR>
08,049.081d@022_0022	rājyasya nāśo hy abhimanyoś ca ghoraḥ<BR>
08,049.081d@022_0023	ātmānam evaṃ sunṛśaṃsarūpaṃ<BR>
08,049.081d@022_0024	jñātvā kimarthaṃ garhase mādya vīra<BR>
08,049.081d@022_0025	lajjasva rājan yadi te 'sti lajjā<BR>
08,049.081d@022_0026	tūṣṇīṃ bhūtaḥ paśya sarvaṃ kṛtaṃ naḥ<BR>
08,049.081d@022_0027	bhīmo nityaṃ samarasya kartā<BR>
08,049.081d@022_0028	darpasya bhettā punar eva nityam<BR>
08,049.081d@022_0029	svayaṃ hy aśaktena narendra yuddhe<BR>
08,049.081d@022_0030	nareṇa kāryā satataṃ kṣamaiva<BR>
08,049.082a	yatāmi nityaṃ tava kartum iṣṭaṃ; dāraiḥ sutair jīvitenātmanā ca<BR>
08,049.082c	evaṃ ca māṃ vāgviśikhair nihaṃsi; tvattaḥ sukhaṃ na vayaṃ vidma kiṃ cit<BR>
08,049.083a	avāmaṃsthā māṃ draupadītalpasaṃstho; mahārathān pratihanmi tvadarthe<BR>
08,049.083c	tenātiśaṅkī bhārata niṣṭhuro 'si; tvattaḥ sukhaṃ nābhijānāmi kiṃ cit<BR>
08,049.084a	proktaḥ svayaṃ satyasaṃdhena mṛtyus; tava priyārthaṃ naradeva yuddhe<BR>
08,049.084c	vīraḥ śikhaṇḍī draupado 'sau mahātmā; mayābhiguptena hataś ca tena<BR>
08,049.084d*0723_01	droṇo hato yaḥ satatopakārī<BR>
08,049.084d*0723_02	dhṛṣṭadyumnena syandanād viprakṛṣya<BR>
08,049.084d*0723_03	drauṇiś ca kruddho sagaṇo mahātmā<BR>
08,049.084d*0723_04	tathāpi te vai vacanaṃ nṛśaṃsavat<BR>
08,049.084d*0724_01	duḥkhaṃ priyaṃ te naradeva kartuṃ<BR>
08,049.084d*0724_02	yasya priyaṃ te na karomy ahaṃ vai<BR>
08,049.084d*0724_03	na mucyate vai divi ceha vā pumān<BR>
08,049.084d*0724_04	yas te mad anyo 'priyam ārabheta<BR>
08,049.085a	na cābhinandāmi tavādhirājyaṃ; yatas tvam akṣeṣv ahitāya saktaḥ<BR>
08,049.085c	svayaṃ kṛtvā pāpam anāryajuṣṭam; ebhir yuddhe tartum icchasy arīṃs tu<BR>
08,049.086a	akṣeṣu doṣā bahavo vidharmāḥ; śrutās tvayā sahadevo 'bravīd yān<BR>
08,049.086c	tān naiṣi saṃtartum asādhujuṣṭān; yena sma sarve nirayaṃ prapannāḥ<BR>
08,049.086d*0725_01	sukhaṃ tvatto nābhijānīma kiṃ cid<BR>
08,049.086d*0725_02	yatas tvam akṣair devituṃ saṃpravṛttaḥ<BR>
08,049.086d*0725_03	svayaṃ kṛtvā paruṣaṃ pāṇḍava tvaṃ<BR>
08,049.086d*0725_04	bhūyas tīkṣṇāḥ śrāvayasy adya vācaḥ<BR>
08,049.086d*0725_05	śete 'smābhir nihatā śatrusenā<BR>
08,049.086d*0725_06	chinnair gātrair bhūmitale nadantī<BR>
08,049.086d*0725_07	tvayā hi tat karma kṛtaṃ nṛśaṃsaṃ<BR>
08,049.086d*0725_08	yasmād doṣaḥ kauravāṇāṃ vadhaś ca<BR>
08,049.086d*0725_09	hatā udīcyā nihatāḥ pratīcyā<BR>
08,049.086d*0725_10	naṣṭāḥ prācyā dākṣiṇātyā viśastāḥ<BR>
08,049.086d*0725_11	kṛtaṃ karmāpratirūpaṃ mahadbhis<BR>
08,049.086d*0725_12	teṣāṃ yodhair asmadīyaiś ca yuddhe<BR>
08,049.087a	tvaṃ devitā tvatkṛte rājyanāśas; tvat saṃbhavaṃ vyasanaṃ no narendra<BR>
08,049.087c	māsmān krūrair vākpratodais tuda tvaṃ; bhūyo rājan kopayann alpabhāgyān<BR>
08,049.088a	etā vācaḥ paruṣāḥ savyasācī; sthiraprajñaṃ śrāvayitvā tatakṣa<BR>
08,049.088b*0726_01	babhūvāsau vimanā dharmabhīruḥ<BR>
08,049.088b*0726_02	kṛtvā prājñaḥ pātakaṃ kiṃ cid evam<BR>
08,049.088b*0727_01	viniśvasañ jyeṣṭham aniṣṭam uktvā<BR>
08,049.088b*0727_02	tatas tu kośād asim udbabarha<BR>
08,049.088b*0728_01	samuddadhārāsim udārakarmā<BR>
08,049.088b*0728_02	nihantum ātmānam amitrasāham<BR>
08,049.088c	tadānutepe surarājaputro; viniḥśvasaṃś cāpy asim udbabarha<BR>
08,049.089a	tam āha kṛṣṇaḥ kim idaṃ punar bhavān; vikośam ākāśanibhaṃ karoty asim<BR>
08,049.089c	prabrūhi satyaṃ punar uttaraṃ vidher; vacaḥ pravakṣyāmy aham arthasiddhaye<BR>
08,049.090a	ity eva pṛṣṭaḥ puruṣottamena; suduḥkhitaḥ keśavam āha vākyam<BR>
08,049.090c	ahaṃ haniṣye svaśarīram eva; prasahya yenāhitam ācaraṃ vai<BR>
08,049.091a	niśamya tat pārthavaco 'bravīd idaṃ; dhanaṃjayaṃ dharmabhṛtāṃ variṣṭhaḥ<BR>
08,049.091b*0729_01	rājānam enaṃ tvam itīdam uktvā<BR>
08,049.091b*0729_02	kiṃ kaśmalaṃ prāviśaḥ pārtha ghoram<BR>
08,049.091b*0729_03	tvaṃ cātmānaṃ hantum icchasy arighna<BR>
08,049.091b*0729_04	nedaṃ sadbhiḥ sevitaṃ vai kirīṭin<BR>
08,049.091b*0729_05	dharmātmānaṃ bhrātaraṃ jyeṣṭham adya<BR>
08,049.091b*0729_06	khaḍgena cainaṃ yadi hanyā nṛvīra<BR>
08,049.091b*0729_07	dharmād bhītas tat kathaṃ nāma te syāt<BR>
08,049.091b*0729_08	kiṃ cottaraṃ vākariṣyas tvam eva<BR>
08,049.091b*0729_09	sūkṣmo dharmo durvidaś cāpi pārtha<BR>
08,049.091b*0729_10	viśeṣato 'jñaiḥ procyamānaṃ nibodha<BR>
08,049.091b*0729_11	hatvātmānam ātmanā prāpnuyās tvaṃ<BR>
08,049.091b*0729_12	vadhād bhrātur narakaṃ cātighoram<BR>
08,049.091c	prabrūhi pārtha svaguṇān ihātmanas; tathā svahārdaṃ bhavatīha sadyaḥ<BR>
08,049.092a	tathāstu kṛṣṇety abhinandya vākyaṃ; dhanaṃjayaḥ prāha dhanur vināmya<BR>
08,049.092c	yudhiṣṭhiraṃ dharmabhṛtāṃ variṣṭhaṃ; śṛṇuṣva rājann iti śakrasūnuḥ<BR>
08,049.093a	na mādṛśo 'nyo naradeva vidyate; dhanurdharo devam ṛte pinākinam<BR>
08,049.093c	ahaṃ hi tenānumato mahātmanā; kṣaṇena hanyāṃ sacarācaraṃ jagat<BR>
08,049.094a	mayā hi rājan sadigīśvarā diśo; vijitya sarvā bhavataḥ kṛtā vaśe<BR>
08,049.094c	sa rājasūyaś ca samāptadakṣiṇaḥ; sabhā ca divyā bhavato mamaujasā<BR>
08,049.095a	pāṇau pṛṣatkā likhitā mameme; dhanuś ca saṃkhye vitataṃ sabāṇam<BR>
08,049.095c	pādau ca me saśarau sahadhvajau; na mādṛśaṃ yuddhagataṃ jayanti<BR>
08,049.096a	hatā udīcyā nihatāḥ pratīcyāḥ; prācyā nirastā dākṣiṇātyā viśastāḥ<BR>
08,049.096c	saṃśaptakānāṃ kiṃ cid evāvaśiṣṭaṃ; sarvasya sainyasya hataṃ mayārdham<BR>
08,049.097a	śete mayā nihatā bhāratī ca; camū rājan devacamūprakāśā<BR>
08,049.097c	ye nāstrajñās tān ahaṃ hanmi śastrais; tasmāl lokaṃ neha karomi bhasmasāt<BR>
08,049.097d*0730_01	jaitraṃ rathaṃ bhīmam āsthāya kṛṣṇa<BR>
08,049.097d*0730_02	prayāva śīghraṃ sūtaputraṃ nihantum<BR>
08,049.097d*0730_03	rājā bhavatv adya sunirvṛto 'yaṃ<BR>
08,049.097d*0730_04	karṇaṃ raṇe nāśayitāsmi bāṇaiḥ<BR>
08,049.098a	ity evam uktvā punar āha pārtho; yudhiṣṭhiraṃ dharmabhṛtāṃ variṣṭham<BR>
08,049.098b*0731_01	vimuktaśastrāstradhanur visṛjya<BR>
08,049.098b*0731_02	kośe ca khaḍgaṃ vinidhāya tūrṇam<BR>
08,049.098b*0731_03	sa vrīḍayā namraśirāḥ kirīṭī<BR>
08,049.098b*0731_04	yudhiṣṭhiraṃ prāñjalir abhyuvāca<BR>
08,049.098c	apy aputrā tena rādhā bhavitrī; kuntī mayā vā tad ṛtaṃ viddhi rājan<BR>
08,049.098d*0732_01	satyaṃ vadāmy adya na karṇam ājau<BR>
08,049.098d*0732_02	śarair ahatvā kavacaṃ vimokṣye<BR>
08,049.098e	prasīda rājan kṣama yan mayoktaṃ; kāle bhavān vetsyati tan namas te<BR>
08,049.099a	prasādya rājānam amitrasāhaṃ; sthito 'bravīc cainam abhiprapannaḥ<BR>
08,049.099c	yāmy eṣa bhīmaṃ samarāt pramoktuṃ; sarvātmanā sūtaputraṃ ca hantum<BR>
08,049.100a	tava priyārthaṃ mama jīvitaṃ hi; bravīmi satyaṃ tad avehi rājan<BR>
08,049.100c	iti prāyād upasaṃgṛhya pādau; samutthito dīptatejāḥ kirīṭī<BR>
08,049.100e	nedaṃ cirāt kṣipram idaṃ bhaviṣyaty; āvartate 'sāv abhiyāmi cainam<BR>
08,049.101a	etac chrutvā pāṇḍavo dharmarājo; bhrātur vākyaṃ paruṣaṃ phalgunasya<BR>
08,049.101c	utthāya tasmāc chayanād uvāca; pārthaṃ tato duḥkhaparītacetāḥ<BR>
08,049.102a	kṛtaṃ mayā pārtha yathā na sādhu; yena prāptaṃ vyasanaṃ vaḥ sughoram<BR>
08,049.102c	tasmāc chiraś chinddhi mamedam adya; kulāntakasyādhamapūruṣasya<BR>
08,049.103a	pāpasya pāpavyasanānvitasya; vimūḍhabuddher alasasya bhīroḥ<BR>
08,049.103c	vṛddhāvamantuḥ paruṣasya caiva; kiṃ te ciraṃ mām anuvṛtya rūkṣam<BR>
08,049.104a	gacchāmy ahaṃ vanam evādya pāpaḥ; sukhaṃ bhavān vartatāṃ madvihīnaḥ<BR>
08,049.104c	yogyo rājā bhīmaseno mahātmā; klībasya vā mama kiṃ rājyakṛtyam<BR>
08,049.105a	na cāsmi śaktaḥ paruṣāṇi soḍhuṃ; punas tavemāni ruṣānvitasya<BR>
08,049.105c	bhīmo 'stu rājā mama jīvitena; kiṃ kāryam adyāvamatasya vīra<BR>
08,049.106a	ity evam uktvā sahasotpapāta; rājā tatas tac chayanaṃ vihāya<BR>
08,049.106c	iyeṣa nirgantum atho vanāya; taṃ vāsudevaḥ praṇato 'bhyuvāca<BR>
08,049.107a	rājan viditam etat te yathā gāṇḍīvadhanvanaḥ<BR>
08,049.107c	pratijñā satyasaṃdhasya gāṇḍīvaṃ prati viśrutā<BR>
08,049.108a	brūyād ya evaṃ gāṇḍīvaṃ dehy anyasmai tvam ity uta<BR>
08,049.108c	sa vadhyo 'sya pumāṃl loke tvayā cokto 'yam īdṛśam<BR>
08,049.109a	ataḥ satyāṃ pratijñāṃ tāṃ pārthena parirakṣatā<BR>
08,049.109c	macchandād avamāno 'yaṃ kṛtas tava mahīpate<BR>
08,049.109e	gurūṇām avamāno hi vadha ity abhidhīyate<BR>
08,049.110a	tasmāt tvaṃ vai mahābāho mama pārthasya cobhayoḥ<BR>
08,049.110c	vyatikramam imaṃ rājan saṃkṣamasvārjunaṃ prati<BR>
08,049.111a	śaraṇaṃ tvāṃ mahārāja prapannau sva ubhāv api<BR>
08,049.111c	kṣantum arhasi me rājan praṇatasyābhiyācataḥ<BR>
08,049.112a	rādheyasyādya pāpasya bhūmiḥ pāsyati śoṇitam<BR>
08,049.112c	satyaṃ te pratijānāmi hataṃ viddhy adya sūtajam<BR>
08,049.112e	yasyecchasi vadhaṃ tasya gatam evādya jīvitam<BR>
08,049.113a	iti kṛṣṇavacaḥ śrutvā dharmarājo yudhiṣṭhiraḥ<BR>
08,049.113c	sasaṃbhramaṃ hṛṣīkeśam utthāpya praṇataṃ tadā<BR>
08,049.113e	kṛtāñjalim idaṃ vākyam uvācānantaraṃ vacaḥ<BR>
08,049.114a	evam etad yathāttha tvam asty eṣo 'tikramo mama<BR>
08,049.114c	anunīto 'smi govinda tāritaś cādya mādhava<BR>
08,049.114e	mokṣitā vyasanād ghorād vayam adya tvayācyuta<BR>
08,049.115a	bhavantaṃ nātham āsādya āvāṃ vyasanasāgarāt<BR>
08,049.115c	ghorād adya samuttīrṇāv ubhāv ajñānamohitau<BR>
08,049.116a	tvadbuddhiplavam āsādya duḥkhaśokārṇavād vayam<BR>
08,049.116c	samuttīrṇāḥ sahāmātyāḥ sanāthāḥ sma tvayācyuta<BR>
08,050.001	saṃjaya uvāca<BR>
08,050.001*0733_01	dharmarājasya tac chrutvā prītiyuktaṃ vacas tataḥ<BR>
08,050.001*0733_02	pārthaṃ provāca dharmātmā govindo yadunandanaḥ<BR>
08,050.001a	iti sma kṛṣṇavacanāt pratyuccārya yudhiṣṭhiram<BR>
08,050.001c	babhūva vimanāḥ pārthaḥ kiṃ cit kṛtveva pātakam<BR>
08,050.002a	tato 'bravīd vāsudevaḥ prahasann iva pāṇḍavam<BR>
08,050.002c	kathaṃ nāma bhaved etad yadi tvaṃ pārtha dharmajam<BR>
08,050.002e	asinā tīkṣṇadhāreṇa hanyā dharme vyavasthitam<BR>
08,050.003a	tvam ity uktvaiva rājānam evaṃ kaśmalam āviśaḥ<BR>
08,050.003c	hatvā tu nṛpatiṃ pārtha akariṣyaḥ kim uttaram<BR>
08,050.003e	evaṃ sudurvido dharmo mandaprajñair viśeṣataḥ<BR>
08,050.004a	sa bhavān dharmabhīrutvād dhruvam aiṣyan mahattamaḥ<BR>
08,050.004c	narakaṃ ghorarūpaṃ ca bhrātur jyeṣṭhasya vai vadhāt<BR>
08,050.005a	sa tvaṃ dharmabhṛtāṃ śreṣṭhaṃ rājānaṃ dharmasaṃhitam<BR>
08,050.005c	prasādaya kuruśreṣṭham etad atra mataṃ mama<BR>
08,050.006a	prasādya bhaktyā rājānaṃ prītaṃ caiva yudhiṣṭhiram<BR>
08,050.006c	prayāmas tvaritā yoddhuṃ sūtaputrarathaṃ prati<BR>
08,050.007a	hatvā sudurjayaṃ karṇaṃ tvam adya niśitaiḥ śaraiḥ<BR>
08,050.007c	vipulāṃ prītim ādhatsva dharmaputrasya mānada<BR>
08,050.008a	etad atra mahābāho prāptakālaṃ mataṃ mama<BR>
08,050.008c	evaṃ kṛte kṛtaṃ caiva tava kāryaṃ bhaviṣyati<BR>
08,050.009a	tato 'rjuno mahārāja lajjayā vai samanvitaḥ<BR>
08,050.009c	dharmarājasya caraṇau prapede śirasānagha<BR>
08,050.010a	uvāca bharataśreṣṭha prasīdeti punaḥ punaḥ<BR>
08,050.010c	kṣamasva rājan yat proktaṃ dharmakāmena bhīruṇā<BR>
08,050.011a	pādayoḥ patitaṃ dṛṣṭvā dharmarājo yudhiṣṭhiraḥ<BR>
08,050.011c	dhanaṃjayam amitraghnaṃ rudantaṃ bharatarṣabha<BR>
08,050.012a	utthāpya bhrātaraṃ rājā dharmarājo dhanaṃjayam<BR>
08,050.012c	samāśliṣya ca sasnehaṃ praruroda mahīpatiḥ<BR>
08,050.013a	ruditvā tu ciraṃ kālaṃ bhrātarau sumahādyutī<BR>
08,050.013c	kṛtaśaucau naravyāghrau prītimantau babhūvatuḥ<BR>
08,050.014a	tata āśliṣya sa premṇā mūrdhni cāghrāya pāṇḍavam<BR>
08,050.014c	prītyā paramayā yuktaḥ prasmayaṃś cābravīj jayam<BR>
08,050.014d*0734_01	abravīt taṃ maheṣvāsaṃ dharmarājo dhanaṃjayam<BR>
08,050.015a	karṇena me mahābāho sarvasainyasya paśyataḥ<BR>
08,050.015c	kavacaṃ ca dhvajaś caiva dhanuḥ śaktir hayā gadā<BR>
08,050.015d*0735_01	hataḥ sūto dhanuś caiva rathaḥ śaktir dhvajaḥ śarāḥ<BR>
08,050.015e	śaraiḥ kṛttā maheṣvāsa yatamānasya saṃyuge<BR>
08,050.016a	so 'haṃ jñātvā raṇe tasya karma dṛṣṭvā ca phalguna<BR>
08,050.016c	vyavasīdāmi duḥkhena na ca me jīvitaṃ priyam<BR>
08,050.017a	tam adya yadi vai vīra na haniṣyasi sūtajam<BR>
08,050.017c	prāṇān eva parityakṣye jīvitārtho hi ko mama<BR>
08,050.018a	evam uktaḥ pratyuvāca vijayo bharatarṣabha<BR>
08,050.018c	satyena te śape rājan prasādena tavaiva ca<BR>
08,050.018e	bhīmena ca naraśreṣṭha yamābhyāṃ ca mahīpate<BR>
08,050.018f*0736_01	aham enaṃ naraśreṣṭha sāmātyaṃ ca mahīpate<BR>
08,050.019a	yathādya samare karṇaṃ haniṣyāmi hato 'tha vā<BR>
08,050.019c	mahītale patiṣyāmi satyenāyudham ālabhe<BR>
08,050.020a	evam ābhāṣya rājānam abravīn mādhavaṃ vacaḥ<BR>
08,050.020c	adya karṇaṃ raṇe kṛṣṇa sūdayiṣye na saṃśayaḥ<BR>
08,050.020e	tad anudhyāhi bhadraṃ te vadhaṃ tasya durātmanaḥ<BR>
08,050.021a	evam ukto 'bravīt pārthaṃ keśavo rājasattama<BR>
08,050.021c	śakto 'smi bharataśreṣṭha yatnaṃ kartuṃ yathābalam<BR>
08,050.022a	evaṃ cāpi hi me kāmo nityam eva mahāratha<BR>
08,050.022c	kathaṃ bhavān raṇe karṇaṃ nihanyād iti me matiḥ<BR>
08,050.022d*0737_01	evam uktas tato rājan pārtho vacanam abravīt<BR>
08,050.023a	bhūyaś covāca matimān mādhavo dharmanandanam<BR>
08,050.023c	yudhiṣṭhiremaṃ bībhatsuṃ tvaṃ sāntvayitum arhasi<BR>
08,050.023e	anujñātuṃ ca karṇasya vadhāyādya durātmanaḥ<BR>
08,050.024a	śrutvā hy ayam ahaṃ caiva tvāṃ karṇaśarapīḍitam<BR>
08,050.024c	pravṛttiṃ jñātum āyātāv iha pāṇḍavanandana<BR>
08,050.025a	diṣṭyāsi rājan nirujo diṣṭyā na grahaṇaṃ gataḥ<BR>
08,050.025c	parisāntvaya bībhatsuṃ jayam āśādhi cānagha<BR>
08,050.026	yudhiṣṭhira uvāca<BR>
08,050.026a	ehy ehi pārtha bībhatso māṃ pariṣvaja pāṇḍava<BR>
08,050.026c	vaktavyam ukto 'smy ahitaṃ tvayā kṣāntaṃ ca tan mayā<BR>
08,050.027a	ahaṃ tvām anujānāmi jahi karṇaṃ dhanaṃjaya<BR>
08,050.027c	manyuṃ ca mā kṛthāḥ pārtha yan mayokto 'si dāruṇam<BR>
08,050.028	saṃjaya uvāca<BR>
08,050.028a	tato dhanaṃjayo rājañ śirasā praṇatas tadā<BR>
08,050.028c	pādau jagrāha pāṇibhyāṃ bhrātur jyeṣṭhasya māriṣa<BR>
08,050.029a	samutthāpya tato rājā pariṣvajya ca pīḍitam<BR>
08,050.029c	mūrdhny upāghrāya caivainam idaṃ punar uvāca ha<BR>
08,050.030a	dhanaṃjaya mahābāho mānito 'smi dṛḍhaṃ tvayā<BR>
08,050.030c	māhātmyaṃ vijayaṃ caiva bhūyaḥ prāpnuhi śāśvatam<BR>
08,050.031	arjuna uvāca<BR>
08,050.031a	adya taṃ pāpakarmāṇaṃ sānubandhaṃ raṇe śaraiḥ<BR>
08,050.031c	nayāmy antaṃ samāsādya rādheyaṃ balagarvitam<BR>
08,050.032a	yena tvaṃ pīḍito bāṇair dṛḍham āyamya kārmukam<BR>
08,050.032c	tasyādya karmaṇaḥ karṇaḥ phalaṃ prāpsyati dāruṇam<BR>
08,050.033a	adya tvām aham eṣyāmi karṇaṃ hatvā mahīpate<BR>
08,050.033c	sabhājayitum ākrandād iti satyaṃ bravīmi te<BR>
08,050.034a	nāhatvā vinivarte 'haṃ karṇam adya raṇājirāt<BR>
08,050.034c	iti satyena te pādau spṛśāmi jagatīpate<BR>
08,050.034d*0738_00	saṃjaya uvāca<BR>
08,050.034d*0738_01	iti bruvāṇaṃ sumanāḥ kirīṭinaṃ<BR>
08,050.034d*0738_02	yudhiṣṭhiraḥ prāha vaco bṛhattaram<BR>
08,050.034d*0738_03	yaśo 'kṣayaṃ jīvitam īpsitaṃ te<BR>
08,050.034d*0738_04	jayaṃ sadā vīryam arikṣayaṃ tadā<BR>
08,050.034d*0738_05	prayāhi vṛddhiṃ ca diśantu devatā<BR>
08,050.034d*0738_06	yathāham icchāmi tavāstu tat tathā<BR>
08,050.034d*0738_07	prayāhi śīghraṃ jahi karṇam āhave<BR>
08,050.034d*0738_08	puraṃdaro vṛtra ivātmavṛddhaye<BR>
08,050.034d*0739_01	rathe sthitaḥ phālguna keśavas te<BR>
08,050.034d*0739_02	raśmīn samādāya raṇe prayātu<BR>
08,050.034d*0739_03	jahi tvam adyaiva sametya karṇaṃ<BR>
08,050.034d*0739_04	daityaṃ yathā keśavo rājamadhye<BR>
08,050.035	saṃjaya uvāca<BR>
08,050.035a	prasādya dharmarājānaṃ prahṛṣṭenāntarātmanā<BR>
08,050.035c	pārthaḥ provāca govindaṃ sūtaputravadhodyataḥ<BR>
08,050.036a	kalpyatāṃ ca ratho bhūyo yujyantāṃ ca hayottamāḥ<BR>
08,050.036c	āyudhāni ca sarvāṇi sajjyantāṃ vai mahārathe<BR>
08,050.037a	upāvṛttāś ca turagāḥ śikṣitāś cāśvasādinaḥ<BR>
08,050.037c	rathopakaraṇaiḥ sarvair upāyāntu tvarānvitāḥ<BR>
08,050.037d*0740_01	prayātau svo 'dya govinda sūtaputrajighāṃsayā<BR>
08,050.038a	evam ukte mahārāja phalgunena mahātmanā<BR>
08,050.038c	uvāca dārukaṃ kṛṣṇaḥ kuru sarvaṃ yathābravīt<BR>
08,050.038e	arjuno bharataśreṣṭhaḥ śreṣṭhaḥ sarvadhanuṣmatām<BR>
08,050.039a	ājñaptas tv atha kṛṣṇena dāruko rājasattama<BR>
08,050.039c	yojayām āsa sa rathaṃ vaiyāghraṃ śatrutāpanam<BR>
08,050.039d*0741_01	sajjaṃ nivedayām āsa pāṇḍavasya mahātmanaḥ<BR>
08,050.040a	yuktaṃ tu ratham āsthāya dārukeṇa mahātmanā<BR>
08,050.040b*0742_01	upasthitaṃ rathaṃ dṛṣṭvā padmanābho raṇāntakṛt<BR>
08,050.040c	āpṛcchya dharmarājānaṃ brāhmaṇān svasti vācya ca<BR>
08,050.040e	samaṅgalasvastyayanam āruroha rathottamam<BR>
08,050.041a	tasya rājā mahāprājño dharmarājo yudhiṣṭhiraḥ<BR>
08,050.041c	āśiṣo 'yuṅkta paramā yuktāḥ karṇavadhaṃ prati<BR>
08,050.042a	taṃ prayāntaṃ maheṣvāsaṃ dṛṣṭvā bhūtāni bhārata<BR>
08,050.042c	nihataṃ menire karṇaṃ pāṇḍavena mahātmanā<BR>
08,050.043a	babhūvur vimalāḥ sarvā diśo rājan samantataḥ<BR>
08,050.043c	cāṣāś ca śatapatrāś ca krauñcāś caiva janeśvara<BR>
08,050.043e	pradakṣiṇam akurvanta tadā vai pāṇḍunandanam<BR>
08,050.044a	bahavaḥ pakṣiṇo rājan puṃnāmānaḥ śubhāḥ śivāḥ<BR>
08,050.044c	tvarayanto 'rjunaṃ yuddhe hṛṣṭarūpā vavāśire<BR>
08,050.045a	kaṅkā gṛdhrā vaḍāś caiva vāyasāś ca viśāṃ pate<BR>
08,050.045c	agratas tasya gacchanti bhakṣyahetor bhayānakāḥ<BR>
08,050.046a	nimittāni ca dhanyāni pārthasya praśaśaṃsire<BR>
08,050.046c	vināśam arisainyānāṃ karṇasya ca vadhaṃ tathā<BR>
08,050.046d*0743_01	nimittāni ca śubhrāṇi rutaṃ ca mṛgapakṣiṇām<BR>
08,050.047a	prayātasyātha pārthasya mahān svedo vyajāyata<BR>
08,050.047c	cintā ca vipulā jajñe kathaṃ nv etad bhaviṣyati<BR>
08,050.047d*0744_01	viṣaṇṇaṃ tu tato jñātvā savyasācinam acyutaḥ<BR>
08,050.047d*0744_02	saṃcodayati tejasvī madhuhā vānaradhvajam<BR>
08,050.048a	tato gāṇḍīvadhanvānam abravīn madhusūdanaḥ<BR>
08,050.048c	dṛṣṭvā pārthaṃ tadāyastaṃ cintāparigataṃ tadā<BR>
08,050.049a	gāṇḍīvadhanvan saṃgrāme ye tvayā dhanuṣā jitāḥ<BR>
08,050.049c	na teṣāṃ mānuṣo jetā tvad anya iha vidyate<BR>
08,050.050a	dṛṣṭā hi bahavaḥ śūrāḥ śakratulyaparākramāḥ<BR>
08,050.050c	tvāṃ prāpya samare vīraṃ ye gatāḥ paramāṃ gatim<BR>
08,050.051a	ko hi droṇaṃ ca bhīṣmaṃ ca bhagadattaṃ ca māriṣa<BR>
08,050.051c	vindānuvindāv āvantyau kāmbojaṃ ca sudakṣiṇam<BR>
08,050.052a	śrutāyuṣaṃ mahāvīryam acyutāyuṣam eva ca<BR>
08,050.052c	pratyudgamya bhavet kṣemī yo na syāt tvam iva kṣamī<BR>
08,050.053a	tava hy astrāṇi divyāni lāghavaṃ balam eva ca<BR>
08,050.053c	vedhaḥ pātaś ca lakṣaś ca yogaś caiva tavārjuna<BR>
08,050.053e	asaṃmohaś ca yuddheṣu vijñānasya ca saṃnatiḥ<BR>
08,050.054a	bhavān devāsurān sarvān hanyāt sahacarācarān<BR>
08,050.054c	pṛthivyāṃ hi raṇe pārtha na yoddhā tvatsamaḥ pumān<BR>
08,050.054d*0745_01	na cābhimukhato vācyo bhavān etad vaco mayā<BR>
08,050.054d*0745_02	mānitasya mahādarpo bhaviṣyati raṇe 'rjuna<BR>
08,050.054d*0745_03	avaśyam eva vaktavyam atas tvāṃ prabravīmy aham<BR>
08,050.054d*0746_01	atimānāc ca tenātmā mantavyo vai kathaṃ cana<BR>
08,050.054d*0746_02	jīvamāne raṇe karṇe sūtaputre mahārathe<BR>
08,050.054d*0747_01	bahunātra kim uktena saṃkṣepāc chṛṇu pāṇḍava<BR>
08,050.054d*0747_02	tvatsamaṃ tvadviśiṣṭaṃ vā karṇaṃ manye mahāratham<BR>
08,050.054d*0747_03	paramaṃ yatnam āsthāya tvayā vadhyo mahāhave<BR>
08,050.054d*0748_01	na hi karṇaṃ raṇe prāpya śakto hi syāt puraṃdaraḥ<BR>
08,050.054d*0748_02	kṣemī pratyāgamet pārtha tādṛśo 'sya parākramaḥ<BR>
08,050.054d*0748_03	tvāṃ tu prāpya mahāraṅge yatnavān api bhārata<BR>
08,050.054d*0748_04	nivarteta raṇāt karṇa iti me dhīyate matiḥ<BR>
08,050.055a	dhanurgrahā hi ye ke cit kṣatriyā yuddhadurmadāḥ<BR>
08,050.055c	ā devāt tvatsamaṃ teṣāṃ na paśyāmi śṛṇomi vā<BR>
08,050.056a	brahmaṇā ca prajāḥ sṛṣṭā gāṇḍīvaṃ ca mahādbhutam<BR>
08,050.056c	yena tvaṃ yudhyase pārtha tasmān nāsti tvayā samaḥ<BR>
08,050.057a	avaśyaṃ tu mayā vācyaṃ yat pathyaṃ tava pāṇḍava<BR>
08,050.057c	māvamaṃsthā mahābāho karṇam āhavaśobhinam<BR>
08,050.058a	karṇo hi balavān dhṛṣṭaḥ kṛtāstraś ca mahārathaḥ<BR>
08,050.058c	kṛtī ca citrayodhī ca deśe kāle ca kovidaḥ<BR>
08,050.059a	tejasā vahnisadṛśo vāyuvegasamo jave<BR>
08,050.059c	antakapratimaḥ krodhe siṃhasaṃhanano balī<BR>
08,050.060a	ayoratnir mahābāhur vyūḍhoraskaḥ sudurjayaḥ<BR>
08,050.060c	atimānī ca śūraś ca pravīraḥ priyadarśanaḥ<BR>
08,050.061a	sarvair yodhaguṇair yukto mitrāṇām abhayaṃkaraḥ<BR>
08,050.061c	satataṃ pāṇḍavadveṣī dhārtarāṣṭrahite rataḥ<BR>
08,050.061d*0749_01	na bhīṣaye tvāṃ pārthāhaṃ harṣaṃ saṃjanayāmi te<BR>
08,050.062a	sarvair avadhyo rādheyo devair api savāsavaiḥ<BR>
08,050.062c	ṛte tvām iti me buddhis tvam adya jahi sūtajam<BR>
08,050.063a	devair api hi saṃyattair bibhradbhir māṃsaśoṇitam<BR>
08,050.063c	aśakyaḥ samare jetuṃ sarvair api yuyutsubhiḥ<BR>
08,050.063d*0750_01	devair api hi saṃrabdhaiḥ sarvalokeśvarair api<BR>
08,050.063d*0750_02	aśakyaṃ taṃ raṇe manye sarvair api yuyutsubhiḥ<BR>
08,050.064a	durātmānaṃ pāpamatiṃ nṛśaṃsaṃ; duṣṭaprajñaṃ pāṇḍaveyeṣu nityam<BR>
08,050.064c	hīnasvārthaṃ pāṇḍaveyair virodhe; hatvā karṇaṃ dhiṣṭhitārtho bhavādya<BR>
08,050.064d*0751_01	taṃ sūtaputraṃ rathināṃ variṣṭhaṃ<BR>
08,050.064d*0751_02	niṣkālikaṃ kālavaśaṃ nayādya<BR>
08,050.064d*0752_01	taṃ sūtaputraṃ rathināṃ variṣṭhaṃ<BR>
08,050.064d*0752_02	hatvā prītiṃ dharmarāje kuruṣva<BR>
08,050.064d*0752_03	jānāmi te pārtha vīryaṃ yathāvad<BR>
08,050.064d*0752_04	durvāraṇīyaṃ ca surāsuraiś ca<BR>
08,050.064d*0753_01	sadāvajānāti hi pāṇḍuputrān<BR>
08,050.064d*0753_02	asau darpāt sūtaputro durātmā<BR>
08,050.065a	vīraṃ manyata ātmānaṃ yena pāpaḥ suyodhanaḥ<BR>
08,050.065c	tam adya mūlaṃ pāpānāṃ jaya sautiṃ dhanaṃjaya<BR>
08,050.065d*0754_01	khaḍgajihvaṃ dhanurāsyaṃ śaradaṃṣṭraṃ tarasvinam<BR>
08,050.065d*0754_02	dṛptaṃ puruṣaśārdūlaṃ jahi karṇaṃ dhanaṃjaya<BR>
08,050.065d*0754_03	ahaṃ tvām anujānāmi vīryeṇa ca balena ca<BR>
08,050.065d*0754_04	jahi karṇaṃ raṇe śūraṃ mātaṅgam iva kesarī<BR>
08,050.065d*0754_05	yasya vīryeṇa vīryaṃ te dhārtarāṣṭro 'vamanyate<BR>
08,050.065d*0754_06	tam adya pārtha saṃgrāme karṇaṃ vaikartanaṃ jahi<BR>
08,051.001	saṃjaya uvāca<BR>
08,051.001a	tataḥ punar ameyātmā keśavo 'rjunam abravīt<BR>
08,051.001c	kṛtasaṃkalpam āyastaṃ vadhe karṇasya sarvaśaḥ<BR>
08,051.002a	adya saptadaśāhāni vartamānasya bhārata<BR>
08,051.002c	vināśasyātighorasya naravāraṇavājinām<BR>
08,051.003a	bhūtvā hi vipulā senā tāvakānāṃ paraiḥ saha<BR>
08,051.003c	anyonyaṃ samare prāpya kiṃciccheṣā viśāṃ pate<BR>
08,051.004a	bhūtvā hi kauravāḥ pārtha prabhūtagajavājinaḥ<BR>
08,051.004c	tvāṃ vai śatruṃ samāsādya vinaṣṭā raṇamūrdhani<BR>
08,051.005a	ete ca sarve pāñcālāḥ sṛñjayāś ca sahānvayāḥ<BR>
08,051.005c	tvāṃ samāsādya durdharṣaṃ pāṇḍavāś ca vyavasthitāḥ<BR>
08,051.006a	pāñcālaiḥ pāṇḍavair matsyaiḥ kārūṣaiś cedikekayaiḥ<BR>
08,051.006b*0755_01	māgadhaiḥ pārijātaiś ca dākṣiṇātyaiś ca keralaiḥ<BR>
08,051.006c	tvayā guptair amitraghna kṛtaḥ śatrugaṇakṣayaḥ<BR>
08,051.007a	ko hi śakto raṇe jetuṃ kauravāṃs tāta saṃgatān<BR>
08,051.007c	anyatra pāṇḍavān yuddhe tvayā guptān mahārathān<BR>
08,051.008a	tvaṃ hi śakto raṇe jetuṃ sasurāsuramānuṣān<BR>
08,051.008c	trīṃl lokān samam udyuktān kiṃ punaḥ kauravaṃ balam<BR>
08,051.009a	bhagadattaṃ hi rājānaṃ ko 'nyaḥ śaktas tvayā vinā<BR>
08,051.009c	jetuṃ puruṣaśārdūla yo 'pi syād vāsavopamaḥ<BR>
08,051.010a	tathemāṃ vipulāṃ senāṃ guptāṃ pārtha tvayānagha<BR>
08,051.010c	na śekuḥ pārthivāḥ sarve cakṣurbhir abhivīkṣitum<BR>
08,051.011a	tathaiva satataṃ pārtha rakṣitābhyāṃ tvayā raṇe<BR>
08,051.011b*0756_01	hatvā tu balaniṣpiṣṭau bhīṣmadroṇau mahāraṇe<BR>
08,051.011c	dhṛṣṭadyumnaśikhaṇḍibhyāṃ bhīṣmadroṇau nipātitau<BR>
08,051.012a	ko hi śakto raṇe pārtha pāñcālānāṃ mahārathau<BR>
08,051.012c	bhīṣmadroṇau yudhā jetuṃ śakratulyaparākramau<BR>
08,051.013a	ko hi śāṃtanavaṃ saṃkhye droṇaṃ vaikartanaṃ kṛpam<BR>
08,051.013c	drauṇiṃ ca saumadattiṃ ca kṛtavarmāṇam eva ca<BR>
08,051.013e	saindhavaṃ madrarājaṃ ca rājānaṃ ca suyodhanam<BR>
08,051.014a	vīrān kṛtāstrān samare sarvān evānuvartinaḥ<BR>
08,051.014c	akṣauhiṇīpatīn ugrān saṃrabdhān yuddhadurmadān<BR>
08,051.014d*0757_01	tvām ṛte puruṣavyāghra jetuṃ śaktaḥ pumān iha<BR>
08,051.015a	śreṇyaś ca bahulāḥ kṣīṇāḥ pradīrṇāśvarathadvipāḥ<BR>
08,051.015c	nānājanapadāś cogrāḥ kṣatriyāṇām amarṣiṇām<BR>
08,051.016a	govāsadāsamīyānāṃ vasātīnāṃ ca bhārata<BR>
08,051.016b*0758_01	nānādeśasamutthāś ca nānādeśasamudbhavāḥ<BR>
08,051.016b*0758_02	tvāṃ samāsādya bībhatso hatā nāgāś ca saṃyuge<BR>
08,051.016c	vrātyānāṃ vāṭadhānānāṃ bhojānāṃ cāpi māninām<BR>
08,051.017a	udīrṇāś ca mahāsenā brahmakṣatrasya bhārata<BR>
08,051.017c	tvāṃ samāsādya nidhanaṃ gatāḥ sāśvarathadvipāḥ<BR>
08,051.018a	ugrāś ca krūrakarmāṇas tukhārā yavanāḥ khaśāḥ<BR>
08,051.018c	dārvābhisārā daradāḥ śakā ramaṭhataṅgaṇāḥ<BR>
08,051.019a	andhrakāś ca pulindāś ca kirātāś cogravikramāḥ<BR>
08,051.019c	mlecchāś ca pārvatīyāś ca sāgarānūpavāsinaḥ<BR>
08,051.019e	saṃrambhiṇo yuddhaśauṇḍā balino dṛbdhapāṇayaḥ<BR>
08,051.020a	ete suyodhanasyārthe saṃrabdhāḥ kurubhiḥ saha<BR>
08,051.020c	na śakyā yudhi nirjetuṃ tvad anyena paraṃtapa<BR>
08,051.021a	dhārtarāṣṭram udagraṃ hi vyūḍhaṃ dṛṣṭvā mahābalam<BR>
08,051.021c	yasya tvaṃ na bhaves trātā pratīyāt ko nu mānavaḥ<BR>
08,051.022a	tat sāgaram ivoddhūtaṃ rajasā saṃvṛtaṃ balam<BR>
08,051.022c	vidārya pāṇḍavaiḥ kruddhais tvayā guptair hataṃ vibho<BR>
08,051.023a	māgadhānām adhipatir jayatseno mahābalaḥ<BR>
08,051.023c	adya saptaiva cāhāni hataḥ saṃkhye 'bhimanyunā<BR>
08,051.024a	tato daśa sahasrāṇi gajānāṃ bhīmakarmaṇām<BR>
08,051.024c	jaghāna gadayā bhīmas tasya rājñaḥ paricchadam<BR>
08,051.024e	tato 'nye 'pi hatā nāgā rathāś ca śataśo balāt<BR>
08,051.025a	tad evaṃ samare tāta vartamāne mahābhaye<BR>
08,051.025c	bhīmasenaṃ samāsādya tvāṃ ca pāṇḍava kauravāḥ<BR>
08,051.025e	savājirathanāgāś ca mṛtyulokam ito gatāḥ<BR>
08,051.026a	tathā senāmukhe tatra nihate pārtha pāṇḍavaiḥ<BR>
08,051.026c	bhīṣmaḥ prāsṛjad ugrāṇi śaravarṣāṇi māriṣa<BR>
08,051.027a	sa cedikāśipāñcālān karūṣān matsyakekayān<BR>
08,051.027c	śaraiḥ pracchādya nidhanam anayat paruṣāstravit<BR>
08,051.028a	tasya cāpacyutair bāṇaiḥ paradehavidāraṇaiḥ<BR>
08,051.028c	pūrṇam ākāśam abhavad rukmapuṅkhair ajihmagaiḥ<BR>
08,051.028d*0759_01	hanyād rathasahasrāṇi ekenaiva tu muṣṭinā<BR>
08,051.028d*0759_02	lakṣaṃ naradvipān hatvā sametān sa mahābalān<BR>
08,051.028d*0760_01	hatvā daśasahasrāṇi saṃnāhaṃ svaśarīrataḥ<BR>
08,051.028d*0760_02	protsārayati gāṃgeya iti tasyābhavad vratam<BR>
08,051.028d*0760_03	nihatya nānānṛpatīn āyudhāny āhave tyajet<BR>
08,051.028d*0761_01	tena śūreṇa balinā muktās tv ayutaśaḥ śarāḥ<BR>
08,051.029a	gatyā daśamyā te gatvā jaghnur vājirathadvipān<BR>
08,051.029c	hitvā nava gatīr duṣṭāḥ sa bāṇān vyāyato 'mucat<BR>
08,051.030a	dināni daśa bhīṣmeṇa nighnatā tāvakaṃ balam<BR>
08,051.030c	śūnyāḥ kṛtā rathopasthā hatāś ca gajavājinaḥ<BR>
08,051.030d*0761A_01	daśame 'hani saṃprāpte kṛtvā ghoraṃ parākramam<BR>
08,051.031a	darśayitvātmano rūpaṃ rudropendrasamaṃ yudhi<BR>
08,051.031c	pāṇḍavānām anīkāni pravigāhya vyaśātayat<BR>
08,051.032a	vinighnan pṛthivīpālāṃś cedipāñcālakekayān<BR>
08,051.032c	vyadahat pāṇḍavīṃ senāṃ narāśvagajasaṃkulām<BR>
08,051.033a	majjantam aplave mandam ujjihīrṣuḥ suyodhanam<BR>
08,051.033c	tathā carantaṃ samare tapantam iva bhāskaram<BR>
08,051.033d*0762_01	padātikoṭisāhasrāḥ pravarāyudhapāṇayaḥ<BR>
08,051.033e	na śekuḥ sṛñjayā draṣṭuṃ tathaivānye mahīkṣitaḥ<BR>
08,051.034a	vicarantaṃ tathā taṃ tu saṃgrāme jitakāśinam<BR>
08,051.034c	sarvodyogena sahasā pāṇḍavāḥ samupādravan<BR>
08,051.035a	sa tu vidrāvya samare pāṇḍavān sṛñjayān api<BR>
08,051.035c	eka eva raṇe bhīṣma ekavīratvam āgataḥ<BR>
08,051.036a	taṃ śikhaṇḍī samāsādya tvayā gupto mahāratham<BR>
08,051.036c	jaghāna puruṣavyāghraṃ śaraiḥ saṃnataparvabhiḥ<BR>
08,051.036d*0763_01	mṛtyur jāto 'vadhīd bhīṣmaṃ śaraughaiḥ pātayan rathāt<BR>
08,051.037a	sa eṣa patitaḥ śete śaratalpe pitāmahaḥ<BR>
08,051.037c	tvāṃ prāpya puruṣavyāghra gṛdhraḥ prāpyeva vāyasam<BR>
08,051.038a	droṇaḥ pañca dināny ugro vidhamya ripuvāhinīḥ<BR>
08,051.038c	kṛtvā vyūhaṃ mahāyuddhe pātayitvā mahārathān<BR>
08,051.039a	jayadrathasya samare kṛtvā rakṣāṃ mahārathaḥ<BR>
08,051.039c	antakapratimaś cogrāṃ rātriṃ yuddhvādahat prajāḥ<BR>
08,051.040a	adyeti dve dine vīro bhāradvājaḥ pratāpavān<BR>
08,051.040c	dhṛṣṭadyumnaṃ samāsādya sa gataḥ paramāṃ gatim<BR>
08,051.041a	yadi caiva parān yuddhe sūtaputramukhān rathān<BR>
08,051.041c	nāvārayiṣyaḥ saṃgrāme na sma droṇo vyanaṅkṣyata<BR>
08,051.042a	bhavatā tu balaṃ sarvaṃ dhārtarāṣṭrasya vāritam<BR>
08,051.042c	tato droṇo hato yuddhe pārṣatena dhanaṃjaya<BR>
08,051.043a	ka ivānyo raṇe kuryāt tvad anyaḥ kṣatriyo yudhi<BR>
08,051.043b*0764_01	kaś ca śakto raṇe kartuṃ tvad anyaḥ puruṣabruvaḥ<BR>
08,051.043c	yādṛśaṃ te kṛtaṃ pārtha jayadrathavadhaṃ prati<BR>
08,051.044a	nivārya senāṃ mahatīṃ hatvā śūrāṃś ca pārthivān<BR>
08,051.044c	nihataḥ saindhavo rājā tvayāstrabalatejasā<BR>
08,051.045a	āścaryaṃ sindhurājasya vadhaṃ jānanti pārthivāḥ<BR>
08,051.045c	anāścaryaṃ hi tat tvattas tvaṃ hi pārtha mahārathaḥ<BR>
08,051.046a	tvāṃ hi prāpya raṇe kṣatram ekāhād iti bhārata<BR>
08,051.046c	tapyamānam asaṃyuktaṃ na bhaved iti me matiḥ<BR>
08,051.047a	seyaṃ pārtha camūr ghorā dhārtarāṣṭrasya saṃyuge<BR>
08,051.047c	hatā sasarvavīrā hi bhīṣmadroṇau yadā hatau<BR>
08,051.048a	śīrṇapravarayodhādya hatavājinaradvipā<BR>
08,051.048c	hīnā sūryendunakṣatrair dyaur ivābhāti bhāratī<BR>
08,051.049a	vidhvastā hi raṇe pārtha seneyaṃ bhīmavikramāt<BR>
08,051.049c	āsurīva purā senā śakrasyeva parākramaiḥ<BR>
08,051.050a	teṣāṃ hatāvaśiṣṭās tu pañca santi mahārathāḥ<BR>
08,051.050c	aśvatthāmā kṛtavarmā karṇo madrādhipaḥ kṛpaḥ<BR>
08,051.051a	tāṃs tvam adya naravyāghra hatvā pañca mahārathān<BR>
08,051.051c	hatāmitraḥ prayacchorvīṃ rājñaḥ sadvīpapattanām<BR>
08,051.051d*0765_01	droṇaputraṃ kṛpaṃ śalyaṃ bhojam ādhirathiṃ tathā<BR>
08,051.051d*0765_02	etāṃs tu vai naravyāghra hatvā vīrān mahārathān<BR>
08,051.052a	sākāśajalapātālāṃ saparvatamahāvanām<BR>
08,051.052c	prāpnotv amitavīryaśrīr adya pārtho vasuṃdharām<BR>
08,051.053a	etāṃ purā viṣṇur iva hatvā daiteyadānavān<BR>
08,051.053c	prayaccha medinīṃ rājñe śakrāyeva yathā hariḥ<BR>
08,051.054a	adya modantu pāñcālā nihateṣv ariṣu tvayā<BR>
08,051.054c	viṣṇunā nihateṣv eva dānaveyeṣu devatāḥ<BR>
08,051.055a	yadi vā dvipadāṃ śreṣṭha droṇaṃ mānayato gurum<BR>
08,051.055c	aśvatthāmni kṛpā te 'sti kṛpe cācāryagauravāt<BR>
08,051.056a	atyantopacitān vā tvaṃ mānayan bhrātṛbāndhavān<BR>
08,051.056c	kṛtavarmāṇam āsādya na neṣyasi yamakṣayam<BR>
08,051.056d*0766_01	yuddhvā yāmy adya tau pārtha saṃrabdhāv ātatāyinau<BR>
08,051.057a	bhrātaraṃ mātur āsādya śalyaṃ madrajanādhipam<BR>
08,051.057c	yadi tvam aravindākṣa dayāvān na jighāṃsasi<BR>
08,051.058a	imaṃ pāpamatiṃ kṣudram atyantaṃ pāṇḍavān prati<BR>
08,051.058c	karṇam adya naraśreṣṭha jahy āśu niśitaiḥ śaraiḥ<BR>
08,051.059a	etat te sukṛtaṃ karma nātra kiṃ cin na yujyate<BR>
08,051.059c	vayam apy atra jānīmo nātra doṣo 'sti kaś cana<BR>
08,051.060a	dahane yat saputrāyā niśi mātus tavānagha<BR>
08,051.060c	dyūtārthe yac ca yuṣmāsu prāvartata suyodhanaḥ<BR>
08,051.060e	tatra sarvatra duṣṭātmā karṇo mūlam ihārjuna<BR>
08,051.061a	karṇād dhi manyate trāṇaṃ nityam eva suyodhanaḥ<BR>
08,051.061c	tato mām api saṃrabdho nigrahītuṃ pracakrame<BR>
08,051.061d*0767_01	vyanāśeya ca yuṣmāsu acarmitaḥ suyodhanaḥ (sic)<BR>
08,051.062a	sthirā buddhir narendrasya dhārtarāṣṭrasya mānada<BR>
08,051.062c	karṇaḥ pārthān raṇe sarvān vijeṣyati na saṃśayaḥ<BR>
08,051.063a	karṇam āśritya kaunteya dhārtarāṣṭreṇa vigrahaḥ<BR>
08,051.063c	rocito bhavatā sārdhaṃ jānatāpi balaṃ tava<BR>
08,051.064a	karṇo hi bhāṣate nityam ahaṃ pārthān samāgatān<BR>
08,051.064c	vāsudevaṃ sarājānaṃ vijeṣyāmi mahāraṇe<BR>
08,051.065a	protsāhayan durātmānaṃ dhārtarāṣṭraṃ sudurmatiḥ<BR>
08,051.065c	samitau garjate karṇas tam adya jahi bhārata<BR>
08,051.066a	yac ca yuṣmāsu pāpaṃ vai dhārtarāṣṭraḥ prayuktavān<BR>
08,051.066b*0768_01	sarvatrānṛjur aprājñaḥ karṇam āśritya vai purā<BR>
08,051.066c	tatra sarvatra duṣṭātmā karṇaḥ pāpamatir mukham<BR>
08,051.067a	yac ca tad dhārtarāṣṭrāṇāṃ krūraiḥ ṣaḍbhir mahārathaiḥ<BR>
08,051.067c	apaśyaṃ nihataṃ vīraṃ saubhadram ṛṣabhekṣaṇam<BR>
08,051.068a	droṇadrauṇikṛpān vīrān kampayanto mahārathān<BR>
08,051.068c	nirmanuṣyāṃś ca mātaṅgān virathāṃś ca mahārathān<BR>
08,051.068d*0769_01	prādravanti sma samare diśo bhītābhimanyave<BR>
08,051.069a	vyaśvārohāṃś ca turagān pattīn vyāyudhajīvitān<BR>
08,051.069c	kurvantam ṛṣabhaskandhaṃ kuruvṛṣṇiyaśaskaram<BR>
08,051.070a	vidhamantam anīkāni vyathayantaṃ mahārathān<BR>
08,051.070c	manuṣyavājimātaṅgān prahiṇvantaṃ yamakṣayam<BR>
08,051.071a	śaraiḥ saubhadram āyastaṃ dahantam iva vāhinīm<BR>
08,051.071c	tan me dahati gātrāṇi sakhe satyena te śape<BR>
08,051.072a	yat tatrāpi ca duṣṭātmā karṇo 'bhyadruhyata prabho<BR>
08,051.072c	aśaknuvaṃś cābhimanyoḥ karṇaḥ sthātuṃ raṇe 'grataḥ<BR>
08,051.073a	saubhadraśaranirbhinno visaṃjñaḥ śoṇitokṣitaḥ<BR>
08,051.073c	niḥśvasan krodhasaṃdīpto vimukhaḥ sāyakārditaḥ<BR>
08,051.074a	apayānakṛtotsāho nirāśaś cāpi jīvite<BR>
08,051.074b*0770_01	duryodhanaṃ raṇe dṛṣṭvā lajjamāno muhur muhuḥ<BR>
08,051.074b*0770_02	nāpayāsīt tataḥ pārthaḥ so 'bhimanyor mahāraṇe<BR>
08,051.074b*0770_03	dṛṣṭvā droṇaṃ vadhopāyam abhimanyos tu pṛṣṭavān<BR>
08,051.074c	tasthau suvihvalaḥ saṃkhye prahārajanitaśramaḥ<BR>
08,051.075a	atha droṇasya samare tat kālasadṛśaṃ tadā<BR>
08,051.075c	śrutvā karṇo vacaḥ krūraṃ tataś ciccheda kārmukam<BR>
08,051.076a	tataś chinnāyudhaṃ tena raṇe pañca mahārathāḥ<BR>
08,051.076c	sa caiva nikṛtiprajñaḥ prāvadhīc charavṛṣṭibhiḥ<BR>
08,051.076d*0771_01	tasmin vinihate vīre sarveṣāṃ duḥkham āviśat<BR>
08,051.076d*0772_01	prāhasat sa tu duṣṭātmā karṇaḥ sa ca suyodhanaḥ<BR>
08,051.077a	yac ca karṇo 'bravīt kṛṣṇāṃ sabhāyāṃ paruṣaṃ vacaḥ<BR>
08,051.077c	pramukhe pāṇḍaveyānāṃ kurūṇāṃ ca nṛśaṃsavat<BR>
08,051.078a	vinaṣṭāḥ pāṇḍavāḥ kṛṣṇe śāśvataṃ narakaṃ gatāḥ<BR>
08,051.078c	patim anyaṃ pṛthuśroṇi vṛṇīṣva mitabhāṣiṇi<BR>
08,051.079a	lekhābhru dhṛtarāṣṭrasya dāsī bhūtvā niveśanam<BR>
08,051.079c	praviśārālapakṣmākṣi na santi patayas tava<BR>
08,051.079d*0773_01	na pāṇḍavāḥ prabhavanti tava kṛṣṇe kathaṃ cana<BR>
08,051.079d*0773_02	dāsabhāryāsi pāñcāli svayaṃ dāsī ca śobhane<BR>
08,051.079d*0773_03	adya duryodhano hy ekaḥ pṛthivyāṃ nṛpatiḥ smṛtaḥ<BR>
08,051.079d*0773_04	sarve cāsya mahīpālā yogakṣemam upāsate<BR>
08,051.079d*0773_05	paśyedānīṃ yathā bhadre vinaṣṭāḥ pāṇḍavāḥ samam<BR>
08,051.079d*0773_06	anyonyaṃ samudīkṣante dhārtarāṣṭrasya tejasā<BR>
08,051.079d*0773_07	vyaktaṃ ṣaṇḍhatilā hy ete narake ca nimajjitāḥ<BR>
08,051.079d*0773_08	preṣyavac cāpi rājānam upasthāsyanti kauravam<BR>
08,051.080a	ity uktavān adharmajñas tadā paramadurmatiḥ<BR>
08,051.080c	pāpaḥ pāpaṃ vacaḥ karṇaḥ śṛṇvatas tava bhārata<BR>
08,051.081a	tasya pāpasya tad vākyaṃ suvarṇavikṛtāḥ śarāḥ<BR>
08,051.081c	śamayantu śilādhautās tvayāstā jīvitacchidaḥ<BR>
08,051.081d@023_0001	adya karṇaṃ raṇe grastaṃ paśyantu kuravas tvayā<BR>
08,051.081d@023_0002	pratapantam ivādityaṃ svargadvāragataṃ yathā<BR>
08,051.081d@023_0003	adya te samare vīryaṃ paśyantu kuruyodhinaḥ<BR>
08,051.081d@023_0004	sūtaputre hate pārtha jānantu tvāṃ mahāratham<BR>
08,051.081d@023_0005	adya kaṅkā valā gṛdhrā vāyasā jambukās tathā<BR>
08,051.081d@023_0006	viprakarṣantu gātrāṇi sūtaputrasya bhārata<BR>
08,051.081d@023_0007	adyātirathir ākṣipto nihataś ca tvayā raṇe<BR>
08,051.081d@023_0008	kurūṇāṃ śokam ādhattāṃ pāṇḍavānāṃ mudaṃ tathā<BR>
08,051.081d@023_0009	adya tvāṃ pratinandantu pāñcālāḥ pāṇḍavaiḥ saha<BR>
08,051.081d@023_0010	yathā vṛtravadhe vṛtte devāḥ sarve śatakratum<BR>
08,051.081d@023_0011	adya karṇaṃ raṇe hatvā prāpya caivottamaṃ yaśaḥ<BR>
08,051.081d@023_0012	viśoko vijvaraḥ pārtha bhava bandhupuraskṛtaḥ<BR>
08,051.081d@023_0013	nārasiṃhavapuḥ kṛtvā yathā śasto mahāsuraḥ<BR>
08,051.081d@023_0014	hiraṇyakaśipur daityo viṣṇunā prabhaviṣṇunā<BR>
08,051.081d@023_0015	tathā tvam api rādheyaṃ ghoraṃ kṛtvā mahad vapuḥ<BR>
08,051.081d@023_0016	jahi yuddhe mahābāho trāyasva ca bhayāt svakān<BR>
08,051.082a	yāni cānyāni duṣṭātmā pāpāni kṛtavāṃs tvayi<BR>
08,051.082c	tāny adya jīvitaṃ cāsya śamayantu śarās tava<BR>
08,051.082d*0774_01	śāntaṃ kuru parikleśaṃ kṛṣṇāyāḥ śatrutāpana<BR>
08,051.082d*0774_02	hatvā śatruṃ raṇe 'ślāghyaṃ garjantam atipauruṣam<BR>
08,051.082d*0774_03	adya cādhirathir viddhas tava bāṇaiḥ samantataḥ<BR>
08,051.082d*0774_04	manyatāṃ tvāṃ naravyāghra pravaraṃ sarvadhanvinām<BR>
08,051.082d*0774_05	gāṇḍīvaprasṛtān ghorān adya gātraiḥ spṛśañ śarān<BR>
08,051.082d*0774_06	etu karṇo raṇe pārthaḥ śvāvicchalalito yathā<BR>
08,051.083a	gāṇḍīvaprahitān ghorān adya gātraiḥ spṛśañ śarān<BR>
08,051.083c	karṇaḥ smaratu duṣṭātmā vacanaṃ droṇabhīṣmayoḥ<BR>
08,051.084a	suvarṇapuṅkhā nārācāḥ śatrughnā vaidyutaprabhāḥ<BR>
08,051.084c	tvayāstās tasya marmāṇi bhittvā pāsyanti śoṇitam<BR>
08,051.085a	ugrās tvadbhujanirmuktā marma bhittvā śitāḥ śarāḥ<BR>
08,051.085c	adya karṇaṃ mahāvegāḥ preṣayantu yamakṣayam<BR>
08,051.085d*0775_01	gāṇḍīvapreṣitair bhallaiḥ śitaiś chinnatanucchadaḥ<BR>
08,051.085d*0775_02	na cet smarati rādheyo vacanaṃ droṇabhīṣmayoḥ<BR>
08,051.085d*0775_03	suvarṇapuṅkhāḥ śatrughnā nārācā vaidyutaprabhāḥ<BR>
08,051.085d*0775_04	na ced ādhirather varma bhittvā pāsyanti śoṇitam<BR>
08,051.085d*0775_05	ugrās tvadbāhunirmuktā na cen marmacchidaḥ śarāḥ<BR>
08,051.085d*0775_06	adya karṇaṃ mahāvegāḥ prahiṇvanti yamakṣayam<BR>
08,051.086a	adya hāhākṛtā dīnā viṣaṇṇās tvaccharārditāḥ<BR>
08,051.086b*0776_01	taṃ ca hāhākṛtaṃ dīnaṃ viṣaṇṇaṃ śarapīḍitam<BR>
08,051.086c	prapatantaṃ rathāt karṇaṃ paśyantu vasudhādhipāḥ<BR>
08,051.087a	adya svaśoṇite magnaṃ śayānaṃ patitaṃ bhuvi<BR>
08,051.087c	apaviddhāyudhaṃ karṇaṃ paśyantu suhṛdo nijāḥ<BR>
08,051.087d*0777_01	tac caivādya mahad varma gāṇḍīvapreṣitaiḥ śaraiḥ<BR>
08,051.087d*0777_02	rathopasthe viśīryeta tārājālam ivāmbarāt<BR>
08,051.087d*0777_03	āśu cādya śarās tasya saṃpatanto mahāhave<BR>
08,051.087d*0777_04	tvaccharaiḥ saṃnikṛttāgrā viśīryantāṃ mahītale<BR>
08,051.087d*0777_05	tvayā cādya hate tasya vikrame bharatarṣabha<BR>
08,051.087d*0777_06	vimukhāḥ sarvarājāno bhavantu gatajīvitāḥ<BR>
08,051.087d*0777_07	tathā cādhirathau yāte prayāntu kuravo diśaḥ<BR>
08,051.087d*0777_08	manvānās tvāṃ rathaśreṣṭhaṃ sarvalokeṣu dhanvinam<BR>
08,051.087d*0777_09	sa caivādya bhayāt tyaktvā dhārtarāṣṭro mahācamūm<BR>
08,051.087d*0777_10	duryodhano bhayodvigno dravatu svapuraṃ prati<BR>
08,051.087d*0777_11	tathādya taṃ hataṃ śrutvā dhārtarāṣṭro janeśvaraḥ<BR>
08,051.087d*0777_12	mohena nipated bhūmau niḥsaṃjño vai mahīpatiḥ<BR>
08,051.087d*0777_13	adya jānantu te pārtha vikramaṃ sarvadhanvinaḥ<BR>
08,051.087d*0777_14	yān avocat sabhāmadhye paruṣān bhārata tvayi<BR>
08,051.088a	hastikakṣyo mahān asya bhallenonmathitas tvayā<BR>
08,051.088c	prakampamānaḥ patatu bhūmāv ādhirather dhvajaḥ<BR>
08,051.089a	tvayā śaraśataiś chinnaṃ rathaṃ hemavibhūṣitam<BR>
08,051.089c	hatayodhaṃ samutsṛjya bhītaḥ śalyaḥ palāyatām<BR>
08,051.089d*0778_01	na cet karṇasutaṃ pārtha sūtaputrasya paśyataḥ<BR>
08,051.089d*0778_02	pratijñāpālanārthāya nihaniṣyasi sāyakaiḥ<BR>
08,051.089d*0779_01	hataṃ karṇaḥ sutaṃ dṛṣṭvā priyaṃ putraṃ durātmavān<BR>
08,051.089d*0779_02	smaratāṃ droṇabhīṣmābhyāṃ vacaḥ kṣattuś ca mānada<BR>
08,051.090a	tataḥ suyodhano dṛṣṭvā hatam ādhirathiṃ tvayā<BR>
08,051.090c	nirāśo jīvite tv adya rājye caiva dhanaṃjaya<BR>
08,051.090d*0780_01	asau hi tāvakān pārtha karṇo nighnati saṃyuge<BR>
08,051.090d*0780_02	śakratulyabalo vīryāc chaṃkarapratimo 'pi vā<BR>
08,051.091a	ete dravanti pāñcālā vadhyamānāḥ śitaiḥ śaraiḥ<BR>
08,051.091c	karṇena bharataśreṣṭha pāṇḍavān ujjihīrṣavaḥ<BR>
08,051.092a	pāñcālān draupadeyāṃś ca dhṛṣṭadyumnaśikhaṇḍinau<BR>
08,051.092c	dhṛṣṭadyumnatanūjāṃś ca śatānīkaṃ ca nākulim<BR>
08,051.093a	nakulaṃ sahadevaṃ ca durmukhaṃ janamejayam<BR>
08,051.093c	suvarmāṇaṃ sātyakiṃ ca viddhi karṇavaśaṃ gatān<BR>
08,051.094a	abhyāhatānāṃ karṇena pāñcālānāṃ mahāraṇe<BR>
08,051.094c	śrūyate ninado ghoras tvadbandhūnāṃ paraṃtapa<BR>
08,051.095a	na tv eva bhītāḥ pāñcālāḥ kathaṃ cit syuḥ parāṅmukhāḥ<BR>
08,051.095c	na hi mṛtyuṃ maheṣvāsā gaṇayanti mahārathāḥ<BR>
08,051.096a	ya ekaḥ pāṇḍavīṃ senāṃ śaraughaiḥ samaveṣṭayat<BR>
08,051.096c	taṃ samāsādya pāñcālā bhīṣmaṃ nāsan parāṅmukhāḥ<BR>
08,051.096d*0781_01	te kathaṃ karṇam āsādya vidraveyur mahābalāḥ<BR>
08,051.096d*0781_02	yas tv ekaḥ sarvapāñcālān ahany ahani nāśayan<BR>
08,051.096d*0781_03	kālavac carate vīraḥ pāñcālānāṃ rathavraje<BR>
08,051.096d*0781_04	tam apy āsādya samare mitrārthe mitravatsalāḥ<BR>
08,051.097a	tathā jvalantam astrāgniṃ guruṃ sarvadhanuṣmatām<BR>
08,051.097c	nirdahantaṃ samārohan durdharṣaṃ droṇam ojasā<BR>
08,051.098a	te nityam uditā jetuṃ yuddhe śatrūn ariṃdamāḥ<BR>
08,051.098c	na jātv ādhirather bhītāḥ pāñcālāḥ syuḥ parāṅmukhāḥ<BR>
08,051.099a	teṣām āpatatāṃ śūraḥ pāñcālānāṃ tarasvinām<BR>
08,051.099c	ādatte 'sūñ śaraiḥ karṇaḥ pataṃgānām ivānalaḥ<BR>
08,051.099d*0782_01	ete dravanti pāñcālā drāvyante yodhibhir drutam<BR>
08,051.099d*0782_02	karṇena bharataśreṣṭha paśya paśya tathākṛtān<BR>
08,051.100a	tāṃs tathābhimukhān vīrān mitrārthe tyaktajīvitān<BR>
08,051.100c	kṣayaṃ nayati rādheyaḥ pāñcālāñ śataśo raṇe<BR>
08,051.100d*0783_01	nistāraya mahābāho karṇāstrāt pāvakopamāt<BR>
08,051.100d*0784_01	tad bhārata maheṣvāsān agādhe majjato 'plave<BR>
08,051.100d*0784_02	karṇārṇave plavo bhūtvā pāñcālāṃs trātum arhasi<BR>
08,051.101a	astraṃ hi rāmāt karṇena bhārgavād ṛṣisattamāt<BR>
08,051.101c	yad upāttaṃ purā ghoraṃ tasya rūpam udīryate<BR>
08,051.102a	tāpanaṃ sarvasainyānāṃ ghorarūpaṃ sudāruṇam<BR>
08,051.102c	samāvṛtya mahāsenāṃ jvalati svena tejasā<BR>
08,051.103a	ete caranti saṃgrāme karṇacāpacyutāḥ śarāḥ<BR>
08,051.103c	bhramarāṇām iva vrātās tāpayantaḥ sma tāvakān<BR>
08,051.103d*0785_01	bhramarā iva śatrūṇāṃ pātayānā janān prabho<BR>
08,051.104a	ete caranti pāñcālā dikṣu sarvāsu bhārata<BR>
08,051.104c	karṇāstraṃ samare prāpya durnivāram anātmabhiḥ<BR>
08,051.105a	eṣa bhīmo dṛḍhakrodho vṛtaḥ pārtha samantataḥ<BR>
08,051.105c	sṛñjayair yodhayan karṇaṃ pīḍyate sma śitaiḥ śaraiḥ<BR>
08,051.106a	pāṇḍavān sṛñjayāṃś caiva pāñcālāṃś caiva bhārata<BR>
08,051.106c	hanyād upekṣitaḥ karṇo rogo deham ivātataḥ<BR>
08,051.107a	nānyaṃ tvatto 'bhipaśyāmi yodhaṃ yaudhiṣṭhire bale<BR>
08,051.107c	yaḥ samāsādya rādheyaṃ svastimān āvrajed gṛham<BR>
08,051.108a	tam adya niśitair bāṇair nihatya bharatarṣabha<BR>
08,051.108c	yathāpratijñaṃ pārtha tvaṃ kṛtvā kīrtim avāpnuhi<BR>
08,051.109a	tvaṃ hi śakto raṇe jetuṃ sakarṇān api kauravān<BR>
08,051.109c	nānyo yudhi yudhāṃ śreṣṭha satyam etad bravīmi te<BR>
08,051.110a	etat kṛtvā mahat karma hatvā karṇaṃ mahāratham<BR>
08,051.110c	kṛtārthaḥ saphalaḥ pārtha sukhī bhava narottama<BR>
08,052.001	saṃjaya uvāca<BR>
08,052.001a	sa keśavasya bībhatsuḥ śrutvā bhārata bhāṣitam<BR>
08,052.001c	viśokaḥ saṃprahṛṣṭaś ca kṣaṇena samapadyata<BR>
08,052.002a	tato jyām anumṛjyāśu vyākṣipad gāṇḍivaṃ dhanuḥ<BR>
08,052.002c	dadhre karṇavināśāya keśavaṃ cābhyabhāṣata<BR>
08,052.003a	tvayā nāthena govinda dhruva eṣa jayo mama<BR>
08,052.003c	prasanno yasya me 'dya tvaṃ bhūtabhavyabhavatprabhuḥ<BR>
08,052.004a	tvatsahāyo hy ahaṃ kṛṣṇa trīṃl lokān vai samāgatān<BR>
08,052.004c	prāpayeyaṃ paraṃ lokaṃ kim u karṇaṃ mahāraṇe<BR>
08,052.005a	paśyāmi dravatīṃ senāṃ pāñcālānāṃ janārdana<BR>
08,052.005c	paśyāmi karṇaṃ samare vicarantam abhītavat<BR>
08,052.006a	bhārgavāstraṃ ca paśyāmi vicarantaṃ samantataḥ<BR>
08,052.006c	sṛṣṭaṃ karṇena vārṣṇeya śakreṇeva mahāśanim<BR>
08,052.007a	ayaṃ khalu sa saṃgrāmo yatra kṛṣṇa mayā kṛtam<BR>
08,052.007b*0786_01	nirjitā bahuśo yodhāḥ palāyanaparāyaṇāḥ<BR>
08,052.007c	kathayiṣyanti bhūtāni yāvad bhūmir dhariṣyati<BR>
08,052.008a	adya kṛṣṇa vikarṇā me karṇaṃ neṣyanti mṛtyave<BR>
08,052.008c	gāṇḍīvamuktāḥ kṣiṇvanto mama hastapracoditāḥ<BR>
08,052.009a	adya rājā dhṛtarāṣṭraḥ svāṃ buddhim avamaṃsyate<BR>
08,052.009c	duryodhanam arājyārhaṃ yayā rājye 'bhyaṣecayat<BR>
08,052.009d*0787_01	guṇavantaṃ hi yo hitvā nirguṇaṃ kurute prabhum<BR>
08,052.009d*0787_02	sa śocati nṛpaḥ kṛṣṇa kṣipram evāgate kṣaye<BR>
08,052.009d*0787_03	yathā hi puruṣaḥ kaś cic chittvā cāmravaṇaṃ mahat<BR>
08,052.009d*0787_04	palāśasecane buddhiṃ kṛtvā śocati mandadhīḥ<BR>
08,052.009d*0787_05	dṛṣṭvā puṣpaṃ phale gṛdhnuḥ phalaṃ dṛṣṭvānuśocati<BR>
08,052.009d*0787_06	tathedaṃ dhṛtarāṣṭrasya puṣpalubdhasya mānada<BR>
08,052.009d*0787_07	phalaṃ dṛṣṭvā bhṛśaṃ duḥkhaṃ bhaviṣyati janārdana<BR>
08,052.009d*0787_08	sūtaputre hate tv adya nirāśo bhavitā prabhuḥ<BR>
08,052.010a	adya rājyāt sukhāc caiva śriyo rāṣṭrāt tathā purāt<BR>
08,052.010c	putrebhyaś ca mahābāho dhṛtarāṣṭro viyokṣyate<BR>
08,052.010d*0788_01	adya rājyāc ca putrāc ca śriyaś caiva nirāśavān<BR>
08,052.010d*0788_02	sukhāc ca vipulāt kṛṣṇa dhṛtarāṣṭro viyokṣyati<BR>
08,052.011a	adya duryodhano rājā jīvitāc ca nirāśakaḥ<BR>
08,052.011c	bhaviṣyati hate karṇe kṛṣṇa satyaṃ bravīmi te<BR>
08,052.012a	adya dṛṣṭvā mayā karṇaṃ śarair viśakalīkṛtam<BR>
08,052.012b*0789_01	purā devāsure yuddhe vṛtraṃ balabhidā yathā<BR>
08,052.012c	smaratāṃ tava vākyāni śamaṃ prati janeśvaraḥ<BR>
08,052.013a	adyāsau saubalaḥ kṛṣṇa glahaṃ jānātu vai śarān<BR>
08,052.013c	durodaraṃ ca gāṇḍīvaṃ maṇḍalaṃ ca rathaṃ mama<BR>
08,052.013d*0790_01	adya kuntīsutasyāhaṃ dṛḍhaṃ rājñaḥ prajāgaram<BR>
08,052.013d*0790_02	vyapaneṣyāmi govinda hatvā karṇaṃ śitaiḥ śaraiḥ<BR>
08,052.013d*0791_01	adya kuntīsuto rājā hate sūtasute mayā<BR>
08,052.013d*0791_02	suprahṛṣṭamanāḥ prītaś ciraṃ sukham avāpsyati<BR>
08,052.013d*0791_03	adya cāham anādhṛṣyaṃ keśavāpratimaṃ śaram<BR>
08,052.013d*0791_04	utsrakṣyāmīha yaḥ karṇaṃ jīvitād bhraṃśayiṣyati<BR>
08,052.013d*0791_05	yasya caitad vrataṃ mahyaṃ vadhe kila durātmanaḥ<BR>
08,052.013d*0791_06	pādau na dhāvaye tāvad yāvad dhanyāṃ na phalgunam<BR>
08,052.013d*0791_07	mṛṣā kṛtvā vrataṃ tasya pāpasya madhusūdana<BR>
08,052.013d*0791_08	pātayiṣye rathāt kāyaṃ śaraiḥ saṃnataparvabhiḥ<BR>
08,052.014a	yo 'sau raṇe naraṃ nānyaṃ pṛthivyām abhimanyate<BR>
08,052.014c	tasyādya sūtaputrasya bhūmiḥ pāsyati śoṇitam<BR>
08,052.014d*0792_01	apatir hy asi kṛṣṇeti sūtaputro yad abravīt<BR>
08,052.014d*0793_01	dhṛtarāṣṭramate karṇaḥ ślāghamānaḥ svakān guṇān<BR>
08,052.014d*0794_01	anṛtaṃ tat kariṣyanti māmakā niśitāḥ śarāḥ<BR>
08,052.014d*0795_01	āśīviṣā iva kruddhās tasya pāsyanti śoṇitam<BR>
08,052.014d*0796_01	mayā hastavatā muktā nārācā vaidyutatviṣaḥ<BR>
08,052.014e	gāṇḍīvasṛṣṭā dāsyanti karṇasya paramāṃ gatim<BR>
08,052.015a	adya tapsyati rādheyaḥ pāñcālīṃ yat tadābravīt<BR>
08,052.015c	sabhāmadhye vacaḥ krūraṃ kutsayan pāṇḍavān prati<BR>
08,052.016a	ye vai ṣaṇḍhatilās tatra bhavitāro 'dya te tilāḥ<BR>
08,052.016c	hate vaikartane karṇe sūtaputre durātmani<BR>
08,052.017a	ahaṃ vaḥ pāṇḍuputrebhyas trāsyāmīti yad abravīt<BR>
08,052.017b*0797_01	dhṛtarāṣṭrasutān karṇaḥ ślāghamāno ''tmano guṇān<BR>
08,052.017c	anṛtaṃ tat kariṣyanti māmakā niśitāḥ śarāḥ<BR>
08,052.017d*0798_01	adyāgaḥ pāṇḍuputrāṇāṃ samāptim upayāsyati<BR>
08,052.018a	hantāhaṃ pāṇḍavān sarvān saputrān iti yo 'bravīt<BR>
08,052.018c	tam adya karṇaṃ hantāsmi miṣatāṃ sarvadhanvinām<BR>
08,052.019a	yasya vīrye samāśvasya dhārtarāṣṭro bṛhanmanāḥ<BR>
08,052.019c	avāmanyata durbuddhir nityam asmān durātmavān<BR>
08,052.019d*0799_01	hatvāhaṃ karṇam ājau hi toṣayiṣyāmi bhrātaram<BR>
08,052.019d*0799_02	śarān nānāvidhān muktvā trāsayiṣyāmi śātravān<BR>
08,052.019d*0799_03	ākarṇamuktair iṣubhir yamarāṣṭravivardhanaiḥ<BR>
08,052.019d*0799_04	bhūmiśobhāṃ kariṣyāmi pātitai rathakuñjaraiḥ<BR>
08,052.019d*0799_05	tatrāhave mahatsaṃkhye saṃyate yuddhadurmade<BR>
08,052.019d*0800_01	haniṣye tasya sainyaṃ tu rathebhāśvapadātimat<BR>
08,052.019e	tam adya karṇaṃ rādheyaṃ hantāsmi madhusūdana<BR>
08,052.020a	adya karṇe hate kṛṣṇa dhārtarāṣṭrāḥ sarājakāḥ<BR>
08,052.020c	vidravantu diśo bhītāḥ siṃhatrastā mṛgā iva<BR>
08,052.021a	adya duryodhano rājā pṛthivīm anvavekṣatām<BR>
08,052.021c	hate karṇe mayā saṃkhye saputre sasuhṛjjane<BR>
08,052.022a	adya karṇaṃ hataṃ dṛṣṭvā dhārtarāṣṭro 'tyamarṣaṇaḥ<BR>
08,052.022c	jānātu māṃ raṇe kṛṣṇa pravaraṃ sarvadhanvinām<BR>
08,052.022d*0801_01	saputraputrau sāmātyaṃ sabhṛtyaṃ ca nirāśiṣam<BR>
08,052.022d*0802_01	pitrye rājye nirāśaś ca dhārtarāṣṭro janādhipaḥ<BR>
08,052.022d@024_0001	adya rājye kariṣyāmi dhṛtarāṣṭraṃ janeśvaram<BR>
08,052.022d@024_0002	adya karṇasya cakrāṅgāḥ kravyādāś ca pṛthagvidhāḥ<BR>
08,052.022d@024_0003	śaraiś chinnāni gātrāṇi vicariṣyanti keśava<BR>
08,052.022d@024_0004	adya rādhāsutasyāhaṃ saṃgrāme madhusūdana<BR>
08,052.022d@024_0005	śiraś chetsyāmi karṇasya miṣatāṃ sarvadhanvinām<BR>
08,052.022d@024_0006	adya tīkṣṇair vipāṭhaiś ca kṣuraiś ca madhusūdana<BR>
08,052.022d@024_0007	raṇe chetsyāmi gātrāṇi rādheyasya durātmanaḥ<BR>
08,052.022d@024_0008	adya rājā mahat kṛcchraṃ saṃtyakṣyati yudhiṣṭhiraḥ<BR>
08,052.022d@024_0009	saṃtāpaṃ mānasaṃ vīraś cirasaṃbhṛtam ātmanaḥ<BR>
08,052.022d@024_0010	adya keśava rādheyam ahaṃ hatvā sabāndhavam<BR>
08,052.022d@024_0011	nandayiṣyāmi rājānaṃ dharmaputraṃ yudhiṣṭhiram<BR>
08,052.022d@024_0012	adyāham anugān kṛṣṇa karṇasya kṛpaṇān yudhi<BR>
08,052.022d@024_0013	hantā jvalanasaṃkāśaiḥ śaraiḥ sarpaviṣopamaiḥ<BR>
08,052.022d@024_0014	adyāhaṃ hemakavacair ābaddhamaṇikuṇḍalaiḥ<BR>
08,052.022d@024_0015	saṃstariṣyāmi govinda vasudhāṃ vasudhādhipaiḥ<BR>
08,052.022d@024_0016	adyābhimanyoḥ śatrūṇāṃ sarveṣāṃ madhusūdana<BR>
08,052.022d@024_0017	pramathiṣyāmi gātrāṇi śirāṃsi ca śitaiḥ śaraiḥ<BR>
08,052.022d@024_0018	adya nirdhārtarāṣṭrāṃ ca bhrātre dāsyāmi medinīm<BR>
08,052.022d@024_0019	nirarjunāṃ vā pṛthivīṃ keśavānucariṣyasi<BR>
08,052.022d@025_0001	adya rājā dharmaputro hatāmitro bhaviṣyati<BR>
08,052.022d@025_0002	adya duryodhano dīptāṃ śriyaṃ rājyaṃ ca hāsyati<BR>
08,052.022d@025_0003	hate vaikartane karṇe bhīṣme droṇe ca saṃyuge<BR>
08,052.022d@025_0004	katarat tad balaṃ kṛṣṇa praviṣṭaṃ mokṣyate tu yat<BR>
08,052.022d@025_0005	adyaprabhṛti rājānaṃ dharmaśīlaṃ yudhiṣṭhiram<BR>
08,052.022d@025_0006	anumodantu suhṛdo jñātapūrvāś ca brāhmaṇāḥ<BR>
08,052.022d@025_0007	adya taṃ nihataṃ śrutvā karṇaṃ vaikartanaṃ mayā<BR>
08,052.022d@025_0008	karotu paṭahonmiśraṃ devatāsthānapūjanam<BR>
08,052.022d@025_0009	adya kṛṣṇa hate karṇe kurutāṃ cirasaṃbhṛtam<BR>
08,052.022d@025_0010	yājanaṃ vai mahābāho devatānāṃ yathāvidhi<BR>
08,052.022d@025_0011	adya tv ambā ca kṛṣṇā ca tvaramāṇe parasparam<BR>
08,052.022d@025_0012	sasvajetāṃ hṛṣīkeśa saṃpūrṇe 'smin manorathe<BR>
08,052.022d@025_0013	adya tvāṃ pāṇḍavo jyeṣṭhas tathāryaś ca vṛkodaraḥ<BR>
08,052.022d@025_0014	udīkṣetāṃ hate karṇe kṛṣṇa saumyena cakṣuṣā<BR>
08,052.022d@025_0015	abhivādya gurūn adya kaniṣṭhaiś cābhivāditaḥ<BR>
08,052.022d@025_0016	sasvajāno hy ahaṃ dorbhyāṃ prāpsyāmi vipulaṃ yaśaḥ<BR>
08,052.022d@025_0017	adya karṇe hate kṛṣṇa praśaṃsanto 'rjunaṃ surāḥ<BR>
08,052.022d@025_0018	tridivaṃ yāntu saṃhṛṣṭāḥ saṃgatāś ca tapodhanāḥ<BR>
08,052.022d@025_0019	adya lokās trayaḥ kṛṣṇa jānantu mama pauruṣam<BR>
08,052.022d@025_0020	dṛṣṭvā karṇaṃ hataṃ yuddhe dvairathe savyasācinā<BR>
08,052.023a	adyāham anṛṇaḥ kṛṣṇa bhaviṣyāmi dhanurbhṛtām<BR>
08,052.023c	krodhasya ca kurūṇāṃ ca śarāṇāṃ gāṇḍivasya ca<BR>
08,052.024a	adya duḥkham ahaṃ mokṣye trayodaśasamārjitam<BR>
08,052.024c	hatvā karṇaṃ raṇe kṛṣṇa śambaraṃ maghavān iva<BR>
08,052.025a	adya karṇe hate yuddhe somakānāṃ mahārathāḥ<BR>
08,052.025c	kṛtaṃ kāryaṃ ca manyantāṃ mitrakāryepsavo yudhi<BR>
08,052.026a	na jāne ca kathaṃ prītiḥ śaineyasyādya mādhava<BR>
08,052.026c	bhaviṣyati hate karṇe mayi cāpi jayādhike<BR>
08,052.027a	ahaṃ hatvā raṇe karṇaṃ putraṃ cāsya mahāratham<BR>
08,052.027c	prītiṃ dāsyāmi bhīmasya yamayoḥ sātyaker api<BR>
08,052.028a	dhṛṣṭadyumnaśikhaṇḍibhyāṃ pāñcālānāṃ ca mādhava<BR>
08,052.028b*0803_01	dhṛṣṭadyumnasya vīrasya tathaiva ca śikhaṇḍinaḥ<BR>
08,052.028c	adhyānṛṇyaṃ gamiṣyāmi hatvā karṇaṃ mahāraṇe<BR>
08,052.028d*0804_01	dharmarājasya vārṣṇeya saṃśrutya śapathaṃ mithaḥ<BR>
08,052.029a	adya paśyantu saṃgrāme dhanaṃjayam amarṣaṇam<BR>
08,052.029c	yudhyantaṃ kauravān saṃkhye pātayantaṃ ca sūtajam<BR>
08,052.029e	bhavatsakāśe vakṣye ca punar evātmasaṃstavam<BR>
08,052.029f*0805_01	ity apy amitrapravaram adyāhaṃ hanmi sūtajam<BR>
08,052.030a	dhanurvede matsamo nāsti loke; parākrame vā mama ko 'sti tulyaḥ<BR>
08,052.030c	ko vāpy anyo matsamo 'sti kṣamāyāṃ; tathā krodhe sadṛśo 'nyo na me 'sti<BR>
08,052.031a	ahaṃ dhanuṣmān asurān surāṃś ca; sarvāṇi bhūtāni ca saṃgatāni<BR>
08,052.031c	svabāhuvīryād gamaye parābhavaṃ; matpauruṣaṃ viddhi paraḥ parebhyaḥ<BR>
08,052.032a	śarārciṣā gāṇḍivenāham ekaḥ; sarvān kurūn bāhlikāṃś cābhipatya<BR>
08,052.032c	himātyaye kakṣagato yathāgnis; tahā daheyaṃ sagaṇān prasahya<BR>
08,052.033a	pāṇau pṛṣatkā likhitā mamaite; dhanuś ca savye nihitaṃ sabāṇam<BR>
08,052.033c	pādau ca me sarathau sadhvajau ca; na mādṛśaṃ yuddhagataṃ jayanti<BR>
08,052.033d*0806_01	ity evam uktvācyutam ekavīraḥ<BR>
08,052.033d*0806_02	kṣipraṃ ripukṣit kṣatajopamākṣaḥ<BR>
08,052.033d*0806_03	bhīmaṃ mumukṣuḥ samare prayātaḥ<BR>
08,052.033d*0806_04	karṇasya kāyāc ca śiro jihīrṣuḥ<BR>
08,053.000*0807_00	dhṛtarāṣṭra uvāca<BR>
08,053.000*0807_01	mahābhaye pāṇḍavasṛñjayānāṃ<BR>
08,053.000*0807_02	mahābhaye māmakānām agādhe<BR>
08,053.000*0807_03	dhanaṃjaye tāta raṇāya yāte<BR>
08,053.000*0807_04	babhūva tad yuddham atho nu kīdṛk<BR>
08,053.001	saṃjaya uvāca<BR>
08,053.001a	teṣām anīkāni bṛhaddhvajāni; raṇe samṛddhāni samāgatāni<BR>
08,053.001c	garjanti bherīninadonmukhāni; meghair yathā meghagaṇās tapānte<BR>
08,053.001d*0808_01	bherīninādair mukharāṇy agarjan<BR>
08,053.001d*0808_02	meghā yathā prāvṛṣi mārutās tāḥ<BR>
08,053.002a	mahāgajābhrākulam astratoyaṃ; vāditranemītalaśabdavac ca<BR>
08,053.002c	hiraṇyacitrāyudhavaidyutaṃ ca; mahārathair āvṛtaśabdavac ca<BR>
08,053.003a	tad bhīmavegaṃ rudhiraughavāhi; khaḍgākulaṃ kṣatriyajīvavāhi<BR>
08,053.003c	anārtavaṃ krūram aniṣṭavarṣaṃ; babhūva tat saṃharaṇaṃ prajānām<BR>
08,053.003d*0809_01	ekaṃ rathaṃ saṃparivārya mṛtyuṃ<BR>
08,053.003d*0809_02	nayanty aneke ca rathāḥ sametāḥ<BR>
08,053.003d*0809_03	ekas tathaikaṃ rathinaṃ rathāgryāṃs<BR>
08,053.003d*0809_04	tathā rathaś cāpi rathān anekān<BR>
08,053.003d*0809_05	rathaṃ sasūtaṃ sahayaṃ ca kaṃ cit<BR>
08,053.003d*0809_06	kaś cid rathī mṛtyuvaśaṃ nināya<BR>
08,053.003d*0809_07	nināya cāpy ekagajena kaś cid<BR>
08,053.003d*0809_08	rathān bahūn mṛtyuvaśe tathāśvān<BR>
08,053.004a	rathān sasūtān sahayān gajāṃś ca; sarvān arīn mṛtyuvaśaṃ śaraughaiḥ<BR>
08,053.004c	ninye hayāṃś caiva tathā sasādīn; padātisaṃghāṃś ca tathaiva pārthaḥ<BR>
08,053.004d*0810_01	nināya pārtho balagarvitākṣo<BR>
08,053.004d*0810_02	yathāntakaḥ sarvaharo mahaujāḥ<BR>
08,053.005a	kṛpaḥ śikhaṇḍī ca raṇe sametau; duryodhanaṃ sātyakir abhyagacchata<BR>
08,053.005c	śrutaśravā droṇasutena sārdhaṃ; yudhāmanyuś citrasenena cāpi<BR>
08,053.006a	karṇasya putras tu rathī suṣeṇaṃ; samāgataḥ sṛñjayāṃś cottamaujāḥ<BR>
08,053.006c	gāndhārarājaṃ sahadevaḥ kṣudhārto; maharṣabhaṃ siṃha ivābhyadhāvat<BR>
08,053.007a	śatānīko nākuliḥ karṇaputraṃ; yuvā yuvānaṃ vṛṣasenaṃ śaraughaiḥ<BR>
08,053.007c	samārdayat karṇasutaś ca vīraḥ; pāñcāleyaṃ śaravarṣair anekaiḥ<BR>
08,053.008a	ratharṣabhaḥ kṛtavarmāṇam ārcchan; mādrīputro nakulaś citrayodhī<BR>
08,053.008c	pāñcālānām adhipo yājñaseniḥ; senāpatiṃ karṇam ārcchat sasainyam<BR>
08,053.009a	duḥśāsano bhārata bhāratī ca; saṃśaptakānāṃ pṛtanā samṛddhā<BR>
08,053.009c	bhīmaṃ raṇe śastrabhṛtāṃ variṣṭhaṃ; tadā samārcchat tam asahyavegam<BR>
08,053.009d*0811_01	vyāttānanaḥ krūra ivāntakābhaḥ<BR>
08,053.009d*0811_02	samāsadad bhārata bhīmasenam<BR>
08,053.010a	karṇātmajaṃ tatra jaghāna śūras; tathācchinac cottamaujāḥ prasahya<BR>
08,053.010c	tasyottamāṅgaṃ nipapāta bhūmau; ninādayad gāṃ ninadena khaṃ ca<BR>
08,053.011a	suṣeṇaśīrṣaṃ patitaṃ pṛthivyāṃ; vilokya karṇo 'tha tadārtarūpaḥ<BR>
08,053.011c	krodhād dhayāṃs tasya rathaṃ dhvajaṃ ca; bāṇaiḥ sudhārair niśitair nyakṛntat<BR>
08,053.012a	sa tūttamaujā niśitaiḥ pṛṣatkair; vivyādha khaḍgena ca bhāsvareṇa<BR>
08,053.012c	pārṣṇiṃ hayāṃś caiva kṛpasya hatvā; śikhaṇḍivāhaṃ sa tato 'bhyarohat<BR>
08,053.012d*0812_01	pāñcālarājasya sutas tarasvī<BR>
08,053.012d*0812_02	cakre śikhaṇḍī virathaṃ kṛpaṃ vai<BR>
08,053.013a	kṛpaṃ tu dṛṣṭvā virathaṃ rathastho; naicchac charais tāḍayituṃ śikhaṇḍī<BR>
08,053.013c	taṃ drauṇir āvārya rathaṃ kṛpaṃ sma; samujjahre paṅkagatāṃ yathā gām<BR>
08,053.014a	hiraṇyavarmā niśitaiḥ pṛṣatkais; tavātmajānām anilātmajo vai<BR>
08,053.014c	atāpayat sainyam atīva bhīmaḥ; kāle śucau madhyagato yathārkaḥ<BR>
08,054.001	saṃjaya uvāca<BR>
08,054.001a	atha tv idānīṃ tumule vimarde; dviṣadbhir eko bahubhiḥ samāvṛtaḥ<BR>
08,054.001c	mahābhaye sārathim ity uvāca; bhīmaś camūṃ vārayan dhārtarāṣṭrīm<BR>
08,054.001e	tvaṃ sārathe yāhi javena vāhair; nayāmy etān dhārtarāṣṭrān yamāya<BR>
08,054.002a	saṃcodito bhīmasenena caivaṃ; sa sārathiḥ putrabalaṃ tvadīyam<BR>
08,054.002c	prāyāt tataḥ sārathir ugravego; yato bhīmas tad balaṃ gantum aicchat<BR>
08,054.003a	tato 'pare nāgarathāśvapattibhiḥ; pratyudyayuḥ kuravas taṃ samantāt<BR>
08,054.003c	bhīmasya vāhāgryam udāravegaṃ; samantato bāṇagaṇair nijaghnuḥ<BR>
08,054.004a	tataḥ śarān āpatato mahātmā; ciccheda bāṇais tapanīyapuṅkhaiḥ<BR>
08,054.004c	te vai nipetus tapanīyapuṅkhā; dvidhā tridhā bhīmaśarair nikṛttāḥ<BR>
08,054.005a	tato rājan nāgarathāśvayūnāṃ; bhīmāhatānāṃ tava rājamadhye<BR>
08,054.005c	ghoro ninādaḥ prababhau narendra; vajrāhatānām iva parvatānām<BR>
08,054.006a	te vadhyamānāś ca narendramukhyā; nirbhinnā vai bhīmasenapravekaiḥ<BR>
08,054.006c	bhīmaṃ samantāt samare 'dhyarohan; vṛkṣaṃ śakuntā iva puṣpahetoḥ<BR>
08,054.007a	tato 'bhipātaṃ tava sainyamadhye; prāduścakre vegam ivāttavegaḥ<BR>
08,054.007c	yathāntakāle kṣapayan didhakṣur; bhūtāntakṛtkāla ivāttadaṇḍaḥ<BR>
08,054.008a	tasyātivegasya raṇe 'tivegaṃ; nāśaknuvan dhārayituṃ tvadīyāḥ<BR>
08,054.008c	vyāttānanasyāpatato yathaiva; kālasya kāle harataḥ prajā vai<BR>
08,054.009a	tato balaṃ bhārata bhāratānāṃ; pradahyamānaṃ samare mahātman<BR>
08,054.009c	bhītaṃ diśo 'kīryata bhīmanunnaṃ; mahānilenābhragaṇo yathaiva<BR>
08,054.009d*0813_01	tad viprakīrṇaṃ tv atha bhārataṃ balaṃ<BR>
08,054.009d*0813_02	punaś ca bhīmaṃ parivārayad raṇe<BR>
08,054.010a	tato dhīmān sārathim abravīd balī; sa bhīmasenaḥ punar eva hṛṣṭaḥ<BR>
08,054.010b*0814_01	tvara tvara hy adya viśoka śīghram<BR>
08,054.010b*0814_02	etān dhvajāgrāṃś ca rathāṃś ca paśya<BR>
08,054.010c	sūtābhijānīhi parān svakān vā; rathān dhvajāṃś cāpatataḥ sametān<BR>
08,054.010e	yudhyann ahaṃ nābhijānāmi kiṃ cin; mā sainyaṃ svaṃ chādayiṣye pṛṣatkaiḥ<BR>
08,054.011a	arīn viśokābhinirīkṣya sarvato; manas tu cintā pradunoti me bhṛśam<BR>
08,054.011c	rājāturo nāgamad yat kirīṭī; bahūni duḥkhāny abhijāto 'smi sūta<BR>
08,054.012a	etad duḥkhaṃ sārathe dharmarājo; yan māṃ hitvā yātavāñ śatrumadhye<BR>
08,054.012c	nainaṃ jīvan nāpi jānāmy ajīvan; bībhatsuṃ vā tan mamādyātiduḥkham<BR>
08,054.013a	so 'haṃ dviṣatsainyam udagrakalpaṃ; vināśayiṣye paramapratītaḥ<BR>
08,054.013c	etān nihatyājimadhye sametān; prīto bhaviṣyāmi saha tvayādya<BR>
08,054.014a	sarvāṃs tūṇīrān mārgaṇān vānvavekṣya; kiṃ śiṣṭaṃ syāt sāyakānāṃ rathe me<BR>
08,054.014b*0815_01	kiyanto me iṣavaḥ sadya eva<BR>
08,054.014b*0816_01	avekṣasva me iṣudhī viśoka<BR>
08,054.014b*0816_02	kiyanto vā iṣavo me 'vaśiṣṭāḥ<BR>
08,054.014c	kā vā jātiḥ kiṃ pramāṇaṃ ca teṣāṃ; jñātvā vyaktaṃ tan mamācakṣva sūta<BR>
08,054.014d*0817_01	kati vā sahasrāṇi kati vā śatāni<BR>
08,054.014d*0817_02	viśoka uvāca<BR>
08,054.014d*0817_02	hy ācakṣva me sārathe kṣipram eva<BR>
08,054.014d*0817_03	sarvaṃ viditvaivam ahaṃ vadāmi<BR>
08,054.014d*0817_04	tavārthasiddhipradam adya vīra<BR>
08,054.014d*0817_05	kaikeyakāmbhojasurāṣṭrabāhlikā<BR>
08,054.014d*0817_06	mlecchāś ca suhmāḥ parataṅkaṇāś ca<BR>
08,054.014d*0817_07	madrāś ca vaṅgā magadhāḥ kuṇindā<BR>
08,054.014d*0817_08	ānartakāvartakāḥ pārvatīyāḥ<BR>
08,054.014d*0817_09	sarve gṛhītapravarāyudhās tvāṃ<BR>
08,054.014d*0817_10	saṃveṣṭya saṃveṣṭya tato vineduḥ<BR>
08,054.014d*0817_11	rathe tavāsmin niśitāḥ supītās<BR>
08,054.014d*0817_12	tato bhallā dvādaśa vai sahasrāḥ<BR>
08,054.015	viśoka uvāca<BR>
08,054.015a	ṣaṇmārgaṇānām ayutāni vīra; kṣurāś ca bhallāś ca tathāyutākhyāḥ<BR>
08,054.015c	nārācānāṃ dve sahasre tu vīra; trīṇy eva ca pradarāṇāṃ ca pārtha<BR>
08,054.015c*0818_01	vatsadantānāṃ daśa karṇināṃ ca<BR>
08,054.015c*0818_02	ardhacandrā dvādaśa ṣaṭśataṃ ca<BR>
08,054.015c*0818_03	vipāṭhānāṃ pravarāṇāṃ ca sapta<BR>
08,054.015c*0818_04	śilīmukhānāṃ daśa ca triṃśataṃ ca<BR>
08,054.015c*0818_05	ayomukhānāṃ kṣudrakāṇāṃ ca triṃśat<BR>
08,054.016a	asty āyudhaṃ pāṇḍaveyāvaśiṣṭaṃ; na yad vahec chakaṭaṃ ṣaḍgavīyam<BR>
08,054.016b*0819_01	astrāyutaṃ pāṇḍava te 'vaśiṣṭam<BR>
08,054.016b*0819_02	etad vahec chakaṭaṃ ṣaḍgavaṃ yat<BR>
08,054.016b*0821_01	prāsāś ca mudgarāḥ śaktayas tomarāś ca<BR>
08,054.016b*0821_02	mā bhaiṣīs tvaṃ saṃkṣayād āyudhānām<BR>
08,054.016c	etad vidvan muñca sahasraśo 'pi; gadāsibāhudraviṇaṃ ca te 'sti<BR>
08,054.016c*0820_01	śatrūñ jayasvāśusahasravīra<BR>
08,054.017	bhīma uvāca<BR>
08,054.017*0822_01	adyaiva nūnaṃ kathayantu siddhāṃ<BR>
08,054.017*0822_02	mama pratijñāṃ sarvaloke viśoka<BR>
08,054.017*0822_03	na mokṣyate vā samare bhīmasena<BR>
08,054.017*0822_04	ekaḥ śatrūn samare vāpy ajaiṣīt<BR>
08,054.017*0822_05	āśaṃsitānām idam ekam astu<BR>
08,054.017*0822_06	tan me devāḥ sakalaṃ sādhayantu<BR>
08,054.017a	sūtādyemaṃ paśya bhīmapramuktaiḥ; saṃbhindadbhiḥ pārthivān āśuvegaiḥ<BR>
08,054.017c	ugrair bāṇair āhavaṃ ghorarūpaṃ; naṣṭādityaṃ mṛtyulokena tulyam<BR>
08,054.018a	adyaiva tad viditaṃ pārthivānāṃ; bhaviṣyati ākumāraṃ ca sūta<BR>
08,054.018c	nimagno vā samare bhīmasena; ekaḥ kurūn vā samare vijetā<BR>
08,054.019a	sarve saṃkhye kuravo niṣpatantu; māṃ vā lokāḥ kīrtayantv ākumāram<BR>
08,054.019c	sarvān ekas tān ahaṃ pātayiṣye; te vā sarve bhīmasenaṃ tudantu<BR>
08,054.020a	āśāstāraḥ karma cāpy uttamaṃ vā; tan me devāḥ kevalaṃ sādhayantu<BR>
08,054.020c	āyātv ihādyārjunaḥ śatrughātī; śakras tūrṇaṃ yajña ivopahūtaḥ<BR>
08,054.020d*0823_01	āyātīha keśavasārathī ratha<BR>
08,054.020d*0823_02	indro yajñe sahasaivopahūtaḥ<BR>
08,054.020d*0824_01	paśyasva paśyasva viśoka me balaṃ<BR>
08,054.020d*0824_02	balaṃ pareṣām abhitaś ca bhinnam<BR>
08,054.020d*0824_03	nānāsvarān paśya vimucya sarve<BR>
08,054.020d*0824_04	tathā dravante balino dhārtarāṣṭrāḥ<BR>
08,054.021a	īkṣasvaitāṃ bhāratīṃ dīryamāṇām; ete kasmād vidravante narendrāḥ<BR>
08,054.021c	vyaktaṃ dhīmān savyasācī narāgryaḥ; sainyaṃ hy etac chādayaty āśu bāṇaiḥ<BR>
08,054.021d*0825_01	dhanaṃjayo nūnam āyāti sūta<BR>
08,054.021d*0825_02	tasmād eṣā dīryate bhāratī camūḥ<BR>
08,054.022a	paśya dhvajāṃś ca dravato viśoka; nāgān hayān pattisaṃghāṃś ca saṃkhye<BR>
08,054.022c	rathān viśīrṇāñ śaraśaktitāḍitān; paśyasvaitān rathinaś caiva sūta<BR>
08,054.023a	āpūryate kauravī cāpy abhīkṣṇaṃ; senā hy asau subhṛśaṃ hanyamānā<BR>
08,054.023c	dhanaṃjayasyāśanitulyavegair; grastā śarair barhisuvarṇavājaiḥ<BR>
08,054.024a	ete dravanti sma rathāśvanāgāḥ; padātisaṃghān avamardayantaḥ<BR>
08,054.024c	saṃmuhyamānāḥ kauravāḥ sarva eva; dravanti nāgā iva dāvabhītāḥ<BR>
08,054.024e	hāhākṛtāś caiva raṇe viśoka; muñcanti nādān vipulān gajendrāḥ<BR>
08,054.025	viśoka uvāca<BR>
08,054.025*0826_01	kiṃ bhīma nainaṃ tvam ihāśṛṇoṣi<BR>
08,054.025*0826_02	visphāritaṃ gāṇḍivasyātighoram<BR>
08,054.025*0826_03	kruddhena pārthena vikṛṣyato 'dya<BR>
08,054.025*0826_04	kaccin nemau tava karṇau vinaṣṭau<BR>
08,054.025a	sarve kāmāḥ pāṇḍava te samṛddhāḥ; kapidhvajo dṛśyate hastisainye<BR>
08,054.025c	nīlād dhanād vidyutam uccarantīṃ; tathāpaśyaṃ visphurad vai dhanus tat<BR>
08,054.025d*0827_01	dodhūyamānasya dhanaṃjayena<BR>
08,054.026a	kapir hy asau vīkṣyate sarvato vai; dhvajāgram āruhya dhanaṃjayasya<BR>
08,054.026b*0828_01	vitrāsayan dvipasaṃghān vimarde<BR>
08,054.026b*0828_02	bibhemy asmād ātmanaivābhivīkṣya<BR>
08,054.026b*0828_03	vibhrājate cātimātraṃ kirīṭaṃ<BR>
08,054.026b*0828_04	vicitram etac ca dhanaṃjayasya<BR>
08,054.026c	divākarābho maṇir eṣa divyo; vibhrājate caiva kirīṭasaṃsthaḥ<BR>
08,054.027a	pārśve bhīmaṃ pāṇḍurābhraprakāśaṃ; paśyemaṃ tvaṃ devadattaṃ sughoṣam<BR>
08,054.027b*0829_01	mahābalaṃ bhīma virājamānaṃ<BR>
08,054.027b*0829_02	paśyasva saṃkhye dviṣatāṃ nihantuḥ<BR>
08,054.027b*0830_01	pārśve sthitaṃ pārtha dhanaṃjayasya<BR>
08,054.027b*0830_02	divyaṃ śaṅkhaṃ pāñcajanyaṃ ca paśya<BR>
08,054.027c	abhīśuhastasya janārdanasya; vigāhamānasya camūṃ pareṣām<BR>
08,054.028a	raviprabhaṃ vajranābhaṃ kṣurāntaṃ; pārśve sthitaṃ paśya janārdanasya<BR>
08,054.028b*0831_01	cakraṃ ca paśya jvalanaprakāśaṃ<BR>
08,054.028b*0831_02	pārśve sthitaṃ pārtha dhanaṃjayasya<BR>
08,054.028c	cakraṃ yaśo vardhayat keśavasya; sadārcitaṃ yadubhiḥ paśya vīra<BR>
08,054.028d*0832_01	tathaiva kṛṣṇasya ca pāñcajanyaṃ<BR>
08,054.028d*0832_02	mahārham etad vijamājavarṇam (?)<BR>
08,054.028d*0832_03	kaunteya paśyorasi kaustubhaṃ ca<BR>
08,054.028d*0832_04	jājvalyamānāṃ vijayasrajaṃ ca<BR>
08,054.028d*0832_05	kṛṣṇasyemāṃ paśya ca bhīmasena<BR>
08,054.028d*0833_01	savidyutaś caiva ghanasya śabdaṃ<BR>
08,054.028d*0833_02	viṣphāryato dhanuṣo gāṇḍivasya<BR>
08,054.028d*0833_03	dhanaṃjayenābhipannasya kāle<BR>
08,054.028d*0833_04	śabdo ghoraḥ śrūyate tasya nāsmin<BR>
08,054.028d*0833_05	kaccic chrotāho badhiro 'si pārtha<BR>
08,054.028d@026_0001	mahādvipānāṃ saraladrumopamāḥ<BR>
08,054.028d@026_0002	karā nikṛttāḥ prapatanty amī kṣuraiḥ<BR>
08,054.028d@026_0003	kirīṭinā tena punaḥ sasādinaḥ<BR>
08,054.028d@026_0004	śarair nikṛttāḥ kuliśair ivādrayaḥ<BR>
08,054.028d@026_0005	tathaiva kṛṣṇasya ca pāñcajanyaṃ<BR>
08,054.028d@026_0006	mahārham etad dvijarājavarṇam<BR>
08,054.028d@026_0007	kaunteya paśyorasi kaustubhaṃ ca<BR>
08,054.028d@026_0008	jājvalyamānaṃ vijayāṃ srajaṃ ca<BR>
08,054.028d@026_0009	dhruvaṃ rathāgryaḥ samupaiti pārtho<BR>
08,054.028d@026_0010	vidrāvayan sainyam idaṃ pareṣām<BR>
08,054.028d@026_0011	sitābhravarṇair asitaprayuktaiḥ<BR>
08,054.028d@026_0012	hayair mahārhai rathināṃ variṣṭhaḥ<BR>
08,054.028d@026_0013	rathān hayān pattigaṇāṃś ca sāyakair<BR>
08,054.028d@026_0014	vidāritān paśya patanty amī yathā<BR>
08,054.028d@026_0015	tavānujenāmararājatejasā<BR>
08,054.028d@026_0016	mahāvanānīva suparṇavāyunā<BR>
08,054.028d@026_0017	catuḥśatān paśya rathān imān hatān<BR>
08,054.028d@026_0018	savājisūtān samare kirīṭinā<BR>
08,054.028d@026_0019	maheṣubhiḥ sapta śatāni dantināṃ<BR>
08,054.028d@026_0020	padātisādīṃś ca rathān anekaśaḥ<BR>
08,054.028d@026_0021	ayaṃ samabhyeti tavāntikaṃ balī<BR>
08,054.028d@026_0022	nighnan kurūṃś citra iva graho 'rjunaḥ<BR>
08,054.028d@026_0023	samṛddhakāmo 'si hatās tavāhitā<BR>
08,054.028d@026_0024	balaṃ tavāyuś ca cirāya vardhatām<BR>
08,054.029	bhīma uvāca<BR>
08,054.029a	dadāmi te grāmavarāṃś caturdaśa; priyākhyāne sārathe suprasannaḥ<BR>
08,054.029c	dasīśataṃ cāpi rathāṃś ca viṃśatiṃ; yad arjunaṃ vedayase viśoka<BR>
08,055.001	saṃjaya uvāca<BR>
08,055.001a	śrutvā ca rathanirghoṣaṃ siṃhanādaṃ ca saṃyuge<BR>
08,055.001c	arjunaḥ prāha govindaṃ śīghraṃ codaya vājinaḥ<BR>
08,055.001d*0834_01	jayatu bhuvanabhartā dharmavid dharmarājo<BR>
08,055.001d*0834_02	diśatu śivam idānīṃ keśavaḥ pāṇḍavebhyaḥ<BR>
08,055.001d*0834_03	vipulavijayavājī jṛmbhatāṃ vai kirīṭī<BR>
08,055.001d*0834_04	ripukulavanadāhau mādriputrau bhavetām<BR>
08,055.002a	arjunasya vacaḥ śrutvā govindo 'rjunam abravīt<BR>
08,055.002c	eṣa gacchāmi sukṣipraṃ yatra bhīmo vyavasthitaḥ<BR>
08,055.003a	āyāntam aśvair himaśaṅkhavarṇaiḥ; suvarṇamuktāmaṇijālanaddhaiḥ<BR>
08,055.003c	jambhaṃ jighāṃsuṃ pragṛhītavajraṃ; jayāya devendram ivogramanyum<BR>
08,055.004a	rathāśvamātaṅgapadātisaṃghā; bāṇasvanair nemikhurasvanaiś ca<BR>
08,055.004c	saṃnādayanto vasudhāṃ diśaś ca; kruddhā nṛsiṃhā jayam abhyudīyuḥ<BR>
08,055.005a	teṣāṃ ca pārthasya mahat tadāsīd; dehāsupāpmakṣapaṇaṃ suyuddham<BR>
08,055.005c	trailokyahetor asurair yathāsīd; devasya viṣṇor jayatāṃ varasya<BR>
08,055.005d*0835_01	trailokanāthasya ca cakrapāṇeḥ<BR>
08,055.006a	tair astam uccāvacam āyudhaugham; ekaḥ praciccheda kirīṭamālī<BR>
08,055.006c	kṣurārdhacandrair niśitaiś ca bāṇaiḥ; śirāṃsi teṣāṃ bahudhā ca bāhūn<BR>
08,055.007a	chatrāṇi vālavyajanāni ketūn; aśvān rathān pattigaṇān dvipāṃś ca<BR>
08,055.007c	te petur urvyāṃ bahudhā virūpā; vātaprabhagnāni yathā vanāni<BR>
08,055.008a	suvarṇajālāvatatā mahāgajāḥ; savaijayantīdhvajayodhakalpitāḥ<BR>
08,055.008c	suvarṇapuṅkhair iṣubhiḥ samācitāś; cakāśire prajvalitā yathācalāḥ<BR>
08,055.008d*0836_01	vidīryamāṇā valinātra nāgāḥ<BR>
08,055.008d*0837_01	davāgnidagdhair iva vaṃśadagdhaiḥ<BR>
08,055.009a	vidārya nāgāṃś ca rathāṃś ca vājinaḥ; śarottamair vāsavavajrasaṃnibhaiḥ<BR>
08,055.009c	drutaṃ yayau karṇajighāṃsayā tathā; yathā marutvān balabhedane purā<BR>
08,055.010a	tataḥ sa puruṣavyāghraḥ sūtasainyam ariṃdama<BR>
08,055.010c	praviveśa mahābāhur makaraḥ sāgaraṃ yathā<BR>
08,055.011a	taṃ dṛṣṭvā tāvakā rājan rathapattisamanvitāḥ<BR>
08,055.011c	gajāśvasādibahulāḥ pāṇḍavaṃ samupādravan<BR>
08,055.012a	tatrābhidravatāṃ pārtham ārāvaḥ sumahān abhūt<BR>
08,055.012c	sāgarasyeva mattasya yathā syāt salilasvanaḥ<BR>
08,055.013a	te tu taṃ puruṣavyāghraṃ vyāghrā iva mahārathāḥ<BR>
08,055.013c	abhyadravanta saṃgrāme tyaktvā prāṇakṛtaṃ bhayam<BR>
08,055.014a	teṣām āpatatāṃ tatra śaravarṣāṇi muñcatām<BR>
08,055.014c	arjuno vyadhamat sainyaṃ mahāvāto ghanān iva<BR>
08,055.015a	te 'rjunaṃ sahitā bhūtvā rathavaṃśaiḥ prahāriṇaḥ<BR>
08,055.015c	abhiyāya maheṣvāsā vivyadhur niśitaiḥ śaraiḥ<BR>
08,055.015d*0838_01	śaktibhis tomarair bāṇaiḥ kuṇapaiḥ kuramudgaraiḥ<BR>
08,055.015d*0838_02	śūlais trimūlaiḥ parighair bhiṇḍipālaiḥ paraśvadhaiḥ<BR>
08,055.015d*0838_03	karanālair gaḍaiḥ khaḍgair iṣṭibhir muśalais tathā<BR>
08,055.015d*0838_04	parighaiḥ paṭṭiśaiś caiva gadābhiś ca paraśvadhaiḥ<BR>
08,055.015d*0838_05	mahāyodhanaraiḥ kṣiptaiḥ saśarkarajapāṃśubhiḥ<BR>
08,055.015d*0838_06	saśakrāśanisaṃpātaṃ jālaiḥ pāśaiḥ kaḍaṃgaraiḥ<BR>
08,055.015d*0838_07	pradīptaśikharāvarṣaiḥ śilābhiḥ kāṣṭhaśaṃkubhiḥ<BR>
08,055.015d*0838_08	mahārṣṭikābhiḥ kāntābhir ayaskāntair vināśinaiḥ<BR>
08,055.015d*0838_09	praduṣṭacakrebhahayaiḥ sasaṃghair gūḍham āyudhaiḥ<BR>
08,055.015d*0838_10	śibirād ekam āyāntam arjunaṃ sahakeśavam<BR>
08,055.015d*0838_11	nānādeśyā nṛpavarā mlecchāś cāyutaśo 'bhyayuḥ<BR>
08,055.016a	tato 'rjunaḥ sahasrāṇi rathavāraṇavājinām<BR>
08,055.016c	preṣayām āsa viśikhair yamasya sadanaṃ prati<BR>
08,055.017a	te vadhyamānāḥ samare pārthacāpacyutaiḥ śaraiḥ<BR>
08,055.017c	tatra tatra sma līyante bhaye jāte mahārathāḥ<BR>
08,055.018a	teṣāṃ catuḥśatān vīrān yatamānān mahārathān<BR>
08,055.018c	arjuno niśitair bāṇair anayad yamasādanam<BR>
08,055.019a	te vadhyamānāḥ samare nānāliṅgaiḥ śitaiḥ śaraiḥ<BR>
08,055.019c	arjunaṃ samabhityajya dudruvur vai diśo bhayāt<BR>
08,055.020a	teṣāṃ śabdo mahān āsīd dravatāṃ vāhinīmukhe<BR>
08,055.020c	mahaughasyeva bhadraṃ te girim āsādya dīryataḥ<BR>
08,055.021a	tāṃ tu senāṃ bhṛśaṃ viddhvā drāvayitvārjunaḥ śaraiḥ<BR>
08,055.021c	prāyād abhimukhaḥ pārthaḥ sūtānīkāni māriṣa<BR>
08,055.022a	tasya śabdo mahān āsīt parān abhimukhasya vai<BR>
08,055.022b*0839_01	tasyābhidravataḥ karṇaṃ rathaghoṣo mahān abhūt<BR>
08,055.022c	garuḍasyeva patataḥ pannagārthe yathā purā<BR>
08,055.023a	taṃ tu śabdam abhiśrutya bhīmaseno mahābalaḥ<BR>
08,055.023c	babhūva paramaprītaḥ pārthadarśanalālasaḥ<BR>
08,055.024a	śrutvaiva pārtham āyāntaṃ bhīmasenaḥ pratāpavān<BR>
08,055.024c	tyaktvā prāṇān mahārāja senāṃ tava mamarda ha<BR>
08,055.025a	sa vāyuvegapratimo vāyuvegasamo jave<BR>
08,055.025c	vāyuvad vyacarad bhīmo vāyuputraḥ pratāpavān<BR>
08,055.026a	tenārdyamānā rājendra senā tava viśāṃ pate<BR>
08,055.026c	vyabhrāmyata mahārāja bhinnā naur iva sāgare<BR>
08,055.027a	tāṃ tu senāṃ tadā bhīmo darśayan pāṇilāghavam<BR>
08,055.027b*0840_01	rathaṃ rathenābhyahanat turagāṃs turagais tathā<BR>
08,055.027b*0840_02	gajān gajair naravarān narair evānayat kṣayam<BR>
08,055.027b*0840_03	kaṃ cid gajaṃ samutkṣipya gajaṃ bhīmo 'bhyadhāvata<BR>
08,055.027b*0840_04	mahauṣadhisamāyuktaṃ hanumān iva parvatam<BR>
08,055.027b*0840_05	sa tu tenāhanat kruddho giriṇeva mahāgirim<BR>
08,055.027b*0840_06	kasya cid dantam utpāṭya dantenaivāhanad gajam<BR>
08,055.027b*0840_07	yathairāvatam āsādya kumbhakarṇaḥ purā raṇe<BR>
08,055.027b*0840_08	gajau saṃgṛhya pāṇibhyāṃ saṃnipātair amārayat<BR>
08,055.027b*0840_09	rathān hayān nṛpavarān āviṣṭa iva pāṇḍavaḥ<BR>
08,055.027c	śarair avacakartograiḥ preṣayiṣyan yamakṣayam<BR>
08,055.028a	tatra bhārata bhīmasya balaṃ dṛṣṭvātimānuṣam<BR>
08,055.028c	vyatrasyanta raṇe yodhāḥ kālasyeva yugakṣaye<BR>
08,055.029a	tathārditān bhīmabalān bhīmasenena bhārata<BR>
08,055.029c	dṛṣṭvā duryodhano rājā idaṃ vacanam abravīt<BR>
08,055.030a	sainikān sa maheṣvāso yodhāṃś ca bharatarṣabha<BR>
08,055.030c	samādiśad raṇe sarvān hata bhīmam iti sma ha<BR>
08,055.030e	tasmin hate hataṃ manye sarvasainyam aśeṣataḥ<BR>
08,055.031a	pratigṛhya ca tām ājñāṃ tava putrasya pārthivāḥ<BR>
08,055.031c	bhīmaṃ pracchādayām āsuḥ śaravarṣaiḥ samantataḥ<BR>
08,055.031d*0841_01	tasmin raṇe mahārāja maheṣvāsā narās tathā<BR>
08,055.032a	gajāś ca bahulā rājan narāś ca jayagṛddhinaḥ<BR>
08,055.032c	rathā hayāś ca rājendra parivavrur vṛkodaram<BR>
08,055.033a	sa taiḥ parivṛtaḥ śūraiḥ śūro rājan samantataḥ<BR>
08,055.033c	śuśubhe bharataśreṣṭha nakṣatrair iva candramāḥ<BR>
08,055.033d*0842_01	pariveṣī yathā somaḥ paripūrṇo virājate<BR>
08,055.034a	sa rarāja tathā saṃkhye darśanīyo narottamaḥ<BR>
08,055.034c	nirviśeṣaṃ mahārāja yathā hi vijayas tathā<BR>
08,055.035a	tatra te pārthivāḥ sarve śaravṛṣṭīḥ samāsṛjan<BR>
08,055.035c	krodharaktekṣaṇāḥ krūrā hantukāmā vṛkodaram<BR>
08,055.036a	sa vidārya mahāsenāṃ śaraiḥ saṃnataparvabhiḥ<BR>
08,055.036c	niścakrāma raṇād bhīmo matsyo jālād ivāmbhasi<BR>
08,055.037a	hatvā daśa sahasrāṇi gajānām anivartinām<BR>
08,055.037c	nṛṇāṃ śatasahasre dve dve śate caiva bhārata<BR>
08,055.038a	pañca cāśvasahasrāṇi rathānāṃ śatam eva ca<BR>
08,055.038c	hatvā prāsyandayad bhīmo nadīṃ śoṇitakardamām<BR>
08,055.039a	śoṇitodāṃ rathāvartāṃ hastigrāhasamākulām<BR>
08,055.039c	naramīnām aśvanakrāṃ keśaśaivalaśādvalām<BR>
08,055.040a	saṃchinnabhujanāgendrāṃ bahuratnāpahāriṇīm<BR>
08,055.040c	ūrugrāhāṃ majjapaṅkāṃ śīrṣopalasamākulām<BR>
08,055.041a	dhanuṣkāśāṃ śarāvāpāṃ gadāparighaketanām<BR>
08,055.041b*0843_01	haṃsacchatradhvajopetām uṣṇīṣavaraphenilām<BR>
08,055.041b*0843_02	hārapadmākarāṃ caiva bhūmireṇūrmimālinīm<BR>
08,055.041b*0843_03	āryavṛttavatīṃ saṃkhye sutarāṃ bhīrudustarām<BR>
08,055.041c	yodhavrātavatīṃ saṃkhye vahantīṃ yamasādanam<BR>
08,055.042a	kṣaṇena puruṣavyāghraḥ prāvartayata nimnagām<BR>
08,055.042c	yathā vaitaraṇīm ugrāṃ dustarām akṛtātmabhiḥ<BR>
08,055.042d*0844_01	tathā dustaraṇīṃ ghorāṃ bhīrūṇāṃ bhayavardhanīm<BR>
08,055.042d*0845_01	tathā prāvartayad bhīmo vīrayodhāpahāriṇīm<BR>
08,055.043a	yato yataḥ pāṇḍaveyaḥ pravṛtto rathasattamaḥ<BR>
08,055.043c	tatas tato 'pātayata yodhāñ śatasahasraśaḥ<BR>
08,055.044a	evaṃ dṛṣṭvā kṛtaṃ karma bhīmasenena saṃyuge<BR>
08,055.044c	duryodhano mahārāja śakuniṃ vākyam abravīt<BR>
08,055.045a	jaya mātula saṃgrāme bhīmasenaṃ mahābalam<BR>
08,055.045c	asmiñ jite jitaṃ manye pāṇḍaveyaṃ mahābalam<BR>
08,055.046a	tataḥ prāyān mahārāja saubaleyaḥ pratāpavān<BR>
08,055.046c	raṇāya mahate yukto bhrātṛbhiḥ parivāritaḥ<BR>
08,055.047a	sa samāsādya saṃgrāme bhīmaṃ bhīmaparākramam<BR>
08,055.047c	vārayām āsa taṃ vīro veleva makarālayam<BR>
08,055.047e	sa nyavartata taṃ bhīmo vāryamāṇaḥ śitaiḥ śaraiḥ<BR>
08,055.047f*0846_01	bhāgineyavacaḥ śrutvā śakuniḥ śaṭhakṛttamaḥ<BR>
08,055.048a	śakunis tasya rājendra vāme pārśve stanāntare<BR>
08,055.048c	preṣayām āsa nārācān rukmapuṅkhāñ śilāśitān<BR>
08,055.049a	varma bhittvā tu sauvarṇaṃ bāṇās tasya mahātmanaḥ<BR>
08,055.049c	nyamajjanta mahārāja kaṅkabarhiṇavāsasaḥ<BR>
08,055.050a	so 'tividdho raṇe bhīmaḥ śaraṃ hemavibhūṣitam<BR>
08,055.050c	preṣayām āsa sahasā saubalaṃ prati bhārata<BR>
08,055.051a	tam āyāntaṃ śaraṃ ghoraṃ śakuniḥ śatrutāpanaḥ<BR>
08,055.051c	ciccheda śatadhā rājan kṛtahasto mahābalaḥ<BR>
08,055.052a	tasmin nipatite bhūmau bhīmaḥ kruddho viśāṃ pate<BR>
08,055.052c	dhanuś ciccheda bhallena saubalasya hasann iva<BR>
08,055.053a	tad apāsya dhanuś chinnaṃ saubaleyaḥ pratāpavān<BR>
08,055.053c	anyad ādatta vegena dhanur bhallāṃś ca ṣoḍaśa<BR>
08,055.054a	tais tasya tu mahārāja bhallaiḥ saṃnataparvabhiḥ<BR>
08,055.054c	caturbhiḥ sārathiṃ hy ārcchad bhīmaṃ pañcabhir eva ca<BR>
08,055.055a	dhvajam ekena ciccheda chatraṃ dvābhyāṃ viśāṃ pate<BR>
08,055.055c	caturbhiś caturo vāhān vivyādha subalātmajaḥ<BR>
08,055.055d*0847_01	tato hṛṣṭo mahārāja tava putro mahīpatiḥ<BR>
08,055.055d*0847_02	sādhu sādhu mahābāho jahi bhīmaṃ śitaiḥ śaraiḥ<BR>
08,055.055d*0847_03	ayam eva suduṣṭātmā sarvadāsmān prabādhate<BR>
08,055.055d*0847_04	mardayainaṃ mahābāho vinihatya sukhī bhava<BR>
08,055.056a	tataḥ kruddho mahārāja bhīmasenaḥ pratāpavān<BR>
08,055.056c	śaktiṃ cikṣepa samare rukmadaṇḍām ayasmayīm<BR>
08,055.057a	sā bhīmabhujanirmuktā nāgajihveva cañcalā<BR>
08,055.057c	nipapāta rathe tūrṇaṃ saubalasya mahātmanaḥ<BR>
08,055.058a	tatas tām eva saṃgṛhya śaktiṃ kanakabhūṣaṇām<BR>
08,055.058c	bhīmasenāya cikṣepa kruddharūpo viśāṃ pate<BR>
08,055.058d*0848_01	bhīmo 'pi paramāmarṣī tāṃ śaktiṃ saṃnivārya ca<BR>
08,055.058d*0848_02	mumoca śaravarṣāṇi śakuneḥ sarvamarmasu<BR>
08,055.058d*0848_03	saubalaḥ so 'pi duṣṭātmā bhīmasenaśarārditaḥ<BR>
08,055.058d*0848_04	papāta ca rathopasthe paśyatāṃ sarvabhūbhṛtām<BR>
08,055.059a	sā nirbhidya bhujaṃ savyaṃ pāṇḍavasya mahātmanaḥ<BR>
08,055.059c	papāta ca tato bhūmau yathā vidyun nabhaścyutā<BR>
08,055.060a	athotkruṣṭaṃ mahārāja dhārtarāṣṭraiḥ samantataḥ<BR>
08,055.060c	na tu taṃ mamṛṣe bhīmaḥ siṃhanādaṃ tarasvinām<BR>
08,055.061a	sa saṃgṛhya dhanuḥ sajyaṃ tvaramāṇo mahārathaḥ<BR>
08,055.061c	muhūrtād iva rājendra chādayām āsa sāyakaiḥ<BR>
08,055.061e	saubalasya balaṃ saṃkhye tyaktvātmānaṃ mahābalaḥ<BR>
08,055.062a	tasyāśvāṃś caturo hatvā sūtaṃ caiva viśāṃ pate<BR>
08,055.062c	dhvajaṃ ciccheda bhallena tvaramāṇaḥ parākramī<BR>
08,055.063a	hatāśvaṃ ratham utsṛjya tvaramāṇo narottamaḥ<BR>
08,055.063c	tasthau visphārayaṃś cāpaṃ krodharaktekṣaṇaḥ śvasan<BR>
08,055.063e	śaraiś ca bahudhā rājan bhīmam ārcchat samantataḥ<BR>
08,055.064a	pratihatya tu vegena bhīmasenaḥ pratāpavān<BR>
08,055.064c	dhanuś ciccheda saṃkruddho vivyādha ca śitaiḥ śaraiḥ<BR>
08,055.065a	so 'tividdho balavatā śatruṇā śatrukarśanaḥ<BR>
08,055.065c	nipapāta tato bhūmau kiṃ cit prāṇo narādhipa<BR>
08,055.066a	tatas taṃ vihvalaṃ jñātvā putras tava viśāṃ pate<BR>
08,055.066c	apovāha rathenājau bhīmasenasya paśyataḥ<BR>
08,055.067a	rathasthe tu naravyāghre dhārtarāṣṭrāḥ parāṅmukhāḥ<BR>
08,055.067c	pradudruvur diśo bhītā bhīmāj jāte mahābhaye<BR>
08,055.068a	saubale nirjite rājan bhīmasenena dhanvinā<BR>
08,055.068c	bhayena mahatā bhagnaḥ putro duryodhanas tava<BR>
08,055.068e	apāyāj javanair aśvaiḥ sāpekṣo mātulaṃ prati<BR>
08,055.069a	parāṅmukhaṃ tu rājānaṃ dṛṣṭvā sainyāni bhārata<BR>
08,055.069c	viprajagmuḥ samutsṛjya dvairathāni samantataḥ<BR>
08,055.070a	tān dṛṣṭvātirathān sarvān dhārtarāṣṭrān parāṅmukhān<BR>
08,055.070c	javenābhyapatad bhīmaḥ kirañ śaraśatān bahūn<BR>
08,055.071a	te vadhyamānā bhīmena dhārtarāṣṭrāḥ parāṅmukhāḥ<BR>
08,055.071c	karṇam āsādya samare sthitā rājan samantataḥ<BR>
08,055.071e	sa hi teṣāṃ mahāvīryo dvīpo 'bhūt sumahābalaḥ<BR>
08,055.072a	bhinnanaukā yathā rājan dvīpam āsādya nirvṛtāḥ<BR>
08,055.072c	bhavanti puruṣavyāghra nāvikāḥ kālaparyaye<BR>
08,055.073a	tathā karṇaṃ samāsādya tāvakā bharatarṣabha<BR>
08,055.073b*0849_01	agādhe majjatāṃ teṣāṃ karṇo dvīpo 'bhavat tadā<BR>
08,055.073c	samāśvastāḥ sthitā rājan saṃprahṛṣṭāḥ parasparam<BR>
08,055.073e	samājagmuś ca yuddhāya mṛtyuṃ kṛtvā nivartanam<BR>
08,056.001	dhṛtarāṣṭra uvāca<BR>
08,056.001a	tato bhagneṣu sainyeṣu bhīmasenena saṃyuge<BR>
08,056.001c	duryodhano 'bravīt kiṃ nu saubalo vāpi saṃjaya<BR>
08,056.002a	karṇo vā jayatāṃ śreṣṭho yodhā vā māmakā yudhi<BR>
08,056.002c	kṛpo vā kṛtavarmā ca drauṇir duḥśāsano 'pi vā<BR>
08,056.003a	atyadbhutam idaṃ manye pāṇḍaveyasya vikramam<BR>
08,056.003b*0850_01	yad ekaḥ samare sarvān yodhamāyāsa māmakān<BR>
08,056.003c	yathāpratijñaṃ yodhānāṃ rādheyaḥ kṛtavān api<BR>
08,056.004a	kurūṇām api sarveṣāṃ karṇaḥ śatruniṣūdanaḥ<BR>
08,056.004b*0851_01	sarveṣāṃ kuruyaudhānāṃ karṇo vai śatrusūdanaḥ<BR>
08,056.004c	śarma varma pratiṣṭhā ca jīvitāśā ca saṃjaya<BR>
08,056.005a	tat prabhagnaṃ balaṃ dṛṣṭvā kaunteyenāmitaujasā<BR>
08,056.005c	rādheyānām adhirathaḥ karṇaḥ kim akarod yudhi<BR>
08,056.006a	putrā vā mama durdharṣā rājāno vā mahārathāḥ<BR>
08,056.006c	etan me sarvam ācakṣva kuśalo hy asi saṃjaya<BR>
08,056.007	saṃjaya uvāca<BR>
08,056.007a	aparāhṇe mahārāja sūtaputraḥ pratāpavān<BR>
08,056.007c	jaghāna somakān sarvān bhīmasenasya paśyataḥ<BR>
08,056.007e	bhīmo 'py atibalaḥ sainyaṃ dhārtarāṣṭraṃ vyapothayat<BR>
08,056.007f*0852_01	atha karṇo 'bravīc chalyaṃ pāñcālān prāpayasva mām<BR>
08,056.008a	drāvyamāṇaṃ balaṃ dṛṣṭvā bhīmasenena dhīmatā<BR>
08,056.008c	yantāram abravīt karṇaḥ pāñcālān eva mā vaha<BR>
08,056.009a	madrarājas tataḥ śalyaḥ śvetān aśvān mahājavān<BR>
08,056.009c	prāhiṇoc cedipāñcālān karūṣāṃś ca mahābalaḥ<BR>
08,056.010a	praviśya ca sa tāṃ senāṃ śalyaḥ parabalārdanaḥ<BR>
08,056.010c	nyayacchat turagān hṛṣṭo yatra yatraicchad agraṇīḥ<BR>
08,056.011a	taṃ rathaṃ meghasaṃkāśaṃ vaiyāghraparivāraṇam<BR>
08,056.011c	saṃdṛśya pāṇḍupāñcālās trastā āsan viśāṃ pate<BR>
08,056.012a	tato rathasya ninadaḥ prādurāsīn mahāraṇe<BR>
08,056.012c	parjanyasamanirghoṣaḥ parvatasyeva dīryataḥ<BR>
08,056.013a	tataḥ śaraśatais tīkṣṇaiḥ karṇo 'py ākarṇaniḥsṛtaiḥ<BR>
08,056.013c	jaghāna pāṇḍavabalaṃ śataśo 'tha sahasraśaḥ<BR>
08,056.014a	taṃ tathā samare karma kurvāṇam atimānuṣam<BR>
08,056.014c	parivavrur maheṣvāsāḥ pāṇḍavānāṃ mahārathāḥ<BR>
08,056.015a	taṃ śikhaṇḍī ca bhīmaś ca dhṛṣṭadyumnaś ca pārṣataḥ<BR>
08,056.015c	nakulaḥ sahadevaś ca draupadeyāḥ sasātyakāḥ<BR>
08,056.015e	parivavrur jighāṃsanto rādheyaṃ śaravṛṣṭibhiḥ<BR>
08,056.016a	sātyakis tu tataḥ karṇaṃ viṃśatyā niśitaiḥ śaraiḥ<BR>
08,056.016c	atāḍayad raṇe śūro jatrudeśe narottamaḥ<BR>
08,056.017a	śikhaṇḍī pañcaviṃśatyā dhṛṣṭadyumnaś ca pañcabhiḥ<BR>
08,056.017c	draupadeyāś catuḥṣaṣṭyā sahadevaś ca saptabhiḥ<BR>
08,056.017e	nakulaś ca śatenājau karṇaṃ vivyādha sāyakaiḥ<BR>
08,056.018a	bhīmasenas tu rādheyaṃ navatyā nataparvaṇām<BR>
08,056.018c	vivyādha samare kruddho jatrudeśe mahābalaḥ<BR>
08,056.019a	tataḥ prahasyādhirathir vikṣipan dhanur uttamam<BR>
08,056.019c	mumoca niśitān bāṇān pīḍayan sumahābalaḥ<BR>
08,056.019e	tān pratyavidhyad rādheyaḥ pañcabhiḥ pañcabhiḥ śaraiḥ<BR>
08,056.020a	sātyakes tu dhanuś chittvā dhvajaṃ ca puruṣarṣabhaḥ<BR>
08,056.020c	athainaṃ navabhir bāṇair ājaghāna stanāntare<BR>
08,056.021a	bhīmasenas tu taṃ kruddho vivyādha triṃśatā śaraiḥ<BR>
08,056.021b*0853_01	sahadevasya bhallena dhvajaṃ ciccheda māriṣa<BR>
08,056.021c	sārathiṃ ca tribhir bāṇair ājaghāna paraṃtapaḥ<BR>
08,056.022a	virathān draupadeyāṃś ca cakāra puruṣarṣabhaḥ<BR>
08,056.022c	akṣṇor nimeṣamātreṇa tad adbhutam ivābhavat<BR>
08,056.023a	vimukhīkṛtya tān sarvāñ śaraiḥ saṃnataparvabhiḥ<BR>
08,056.023c	pāñcālān ahanac chūraś cedīnāṃ ca mahārathān<BR>
08,056.024a	te vadhyamānāḥ samare cedimatsyā viśāṃ pate<BR>
08,056.024c	karṇam ekam abhidrutya śarasaṃghaiḥ samārdayan<BR>
08,056.024e	tāñ jaghāna śitair bāṇaiḥ sūtaputro mahārathaḥ<BR>
08,056.024f*0854_01	prādravanta raṇe bhītāḥ siṃhatrastā mṛgā iva<BR>
08,056.024f*0855_01	tatas tān prahasan vīro vijigye pāṇḍavān raṇe<BR>
08,056.025a	etad atyadbhutaṃ karṇe dṛṣṭavān asmi bhārata<BR>
08,056.025c	yad ekaḥ samare śūrān sūtaputraḥ pratāpavān<BR>
08,056.025c*0856_01	**** **** yatamānān mahārathān<BR>
08,056.025c*0856_02	yodhayām āsa samare<BR>
08,056.026a	yatamānān paraṃ śaktyāyodhayat tāṃś ca dhanvinaḥ<BR>
08,056.026c	pāṇḍaveyān mahārāja śarair vāritavān raṇe<BR>
08,056.027a	tatra bhārata karṇasya lāghavena mahātmanaḥ<BR>
08,056.027c	tutuṣur devatāḥ sarvāḥ siddhāś ca paramarṣayaḥ<BR>
08,056.028a	apūjayan maheṣvāsā dhārtarāṣṭrā narottamam<BR>
08,056.028c	karṇaṃ rathavaraśreṣṭhaṃ śreṣṭhaṃ sarvadhanuṣmatām<BR>
08,056.029a	tataḥ karṇo mahārāja dadāha ripuvāhinīm<BR>
08,056.029b*0857_01	ekavīro maheṣvāso vighnastāparivāhiṇam (sic)<BR>
08,056.029b*0858_01	samardayañ charais tīkṣṇaiḥ pāñcālānāṃ pravāhinīm<BR>
08,056.029c	kakṣam iddho yathā vahnir nidāghe jvalito mahān<BR>
08,056.030a	te vadhyamānāḥ karṇena pāṇḍaveyās tatas tataḥ<BR>
08,056.030c	prādravanta raṇe bhītāḥ karṇaṃ dṛṣṭvā mahābalam<BR>
08,056.031a	tatrākrando mahān āsīt pāñcālānāṃ mahāraṇe<BR>
08,056.031c	vadhyatāṃ sāyakais tīkṣṇaiḥ karṇacāpavaracyutaiḥ<BR>
08,056.032a	tena śabdena vitrastā pāṇḍavānāṃ mahācamūḥ<BR>
08,056.032c	karṇam ekaṃ raṇe yodhaṃ menire tatra śātravāḥ<BR>
08,056.033a	tatrādbhutaṃ paraṃ cakre rādheyaḥ śatrukarśanaḥ<BR>
08,056.033c	yad ekaṃ pāṇḍavāḥ sarve na śekur abhivīkṣitum<BR>
08,056.034a	yathaughaḥ parvataśreṣṭham āsādyābhipradīryate<BR>
08,056.034c	tathā tat pāṇḍavaṃ sainyaṃ karṇam āsādya dīryate<BR>
08,056.035a	karṇo 'pi samare rājan vidhūmo 'gnir iva jvalan<BR>
08,056.035c	dahaṃs tasthau mahābāhuḥ pāṇḍavānāṃ mahācamūm<BR>
08,056.036a	śirāṃsi ca mahārāja karṇāṃś cañcalakuṇḍalān<BR>
08,056.036c	bāhūṃś ca vīro vīrāṇāṃ ciccheda laghu ceṣubhiḥ<BR>
08,056.037a	hastidantān tsarūn khaḍgān dhvajāñ śaktīr hayān gajān<BR>
08,056.037c	rathāṃś ca vividhān rājan patākā vyajanāni ca<BR>
08,056.038a	akṣeṣāyugayoktrāṇi cakrāṇi vividhāni ca<BR>
08,056.038c	ciccheda śatadhā karṇo yodhavratam anuṣṭhitaḥ<BR>
08,056.039a	tatra bhārata karṇena nihatair gajavājibhiḥ<BR>
08,056.039c	agamyarūpā pṛthivī māṃsaśoṇitakardamā<BR>
08,056.040a	viṣamaṃ ca samaṃ caiva hatair aśvapadātibhiḥ<BR>
08,056.040c	rathaiś ca kuñjaraiś caiva na prājñāyata kiṃ cana<BR>
08,056.041a	nāpi sve na pare yodhāḥ prājñāyanta parasparam<BR>
08,056.041c	ghore śarāndhakāre tu karṇāstre ca vijṛmbhite<BR>
08,056.042a	rādheyacāpanirmuktaiḥ śaraiḥ kāñcanabhūṣitaiḥ<BR>
08,056.042c	saṃchāditā mahārāja yatamānā mahārathāḥ<BR>
08,056.043a	te pāṇḍaveyāḥ samare karṇena sma punaḥ punaḥ<BR>
08,056.043c	abhajyanta mahārāja yatamānā mahārathāḥ<BR>
08,056.044a	mṛgasaṃghān yathā kruddhaḥ siṃho drāvayate vane<BR>
08,056.044b*0859_01	pāñcālānāṃ rathaśreṣṭhān drāvayañ chātravāṃs tathā<BR>
08,056.044c	karṇas tu samare yodhāṃs tatra tatra mahāyaśāḥ<BR>
08,056.044e	kālayām āsa tat sainyaṃ yathā paśugaṇān vṛkaḥ<BR>
08,056.045a	dṛṣṭvā tu pāṇḍavīṃ senāṃ dhārtarāṣṭrāḥ parāṅmukhīm<BR>
08,056.045c	abhijagmur maheṣvāsā ruvanto bhairavān ravān<BR>
08,056.046a	duryodhano hi rājendra mudā paramayā yutaḥ<BR>
08,056.046c	vādayām āsa saṃhṛṣṭo nānāvādyāni sarvaśaḥ<BR>
08,056.047a	pāñcālāpi maheṣvāsā bhagnā bhagnā narottamāḥ<BR>
08,056.047c	nyavartanta yathā śūrā mṛtyuṃ kṛtvā nivartanam<BR>
08,056.048a	tān nivṛttān raṇe śūrān rādheyaḥ śatrutāpanaḥ<BR>
08,056.048c	anekaśo mahārāja babhañja puruṣarṣabhaḥ<BR>
08,056.049a	tatra bhārata karṇena pāñcālā viṃśatī rathāḥ<BR>
08,056.049c	nihatāḥ sādayaḥ krodhāc cedayaś ca paraḥśatāḥ<BR>
08,056.050a	kṛtvā śūnyān rathopasthān vājipṛṣṭhāṃś ca bhārata<BR>
08,056.050c	nirmanuṣyān gajaskandhān pādātāṃś caiva vidrutān<BR>
08,056.051a	āditya iva madhyāhne durnirīkṣyaḥ paraṃtapaḥ<BR>
08,056.051c	kālāntakavapuḥ krūraḥ sūtaputraś cacāra ha<BR>
08,056.052a	evam etān mahārāja naravājirathadvipān<BR>
08,056.052c	hatvā tasthau maheṣvāsaḥ karṇo 'rigaṇasūdanaḥ<BR>
08,056.053a	yathā bhūtagaṇān hatvā kālas tiṣṭhen mahābalaḥ<BR>
08,056.053c	tathā sa somakān hatvā tasthāv eko mahārathaḥ<BR>
08,056.054a	tatrādbhutam apaśyāma pāñcālānāṃ parākramam<BR>
08,056.054c	vadhyamānāpi karṇena nājahū raṇamūrdhani<BR>
08,056.055a	rājā duḥśāsanaś caiva kṛpaḥ śāradvatas tathā<BR>
08,056.055c	aśvatthāmā kṛtavarmā śakuniś cāpi saubalaḥ<BR>
08,056.055e	nyahanan pāṇḍavīṃ senāṃ śataśo 'tha sahasraśaḥ<BR>
08,056.056a	karṇaputrau ca rājendra bhrātarau satyavikramau<BR>
08,056.056c	anāśayetāṃ balinaḥ pāñcālān vai tatas tataḥ<BR>
08,056.056e	tatra yuddhaṃ tadā hy āsīt krūraṃ viśasanaṃ mahat<BR>
08,056.057a	tathaiva pāṇḍavāḥ śūrā dhṛṣṭadyumnaśikhaṇḍinau<BR>
08,056.057c	draupadeyāś ca saṃkruddhā abhyaghnaṃs tāvakaṃ balam<BR>
08,056.058a	evam eṣa kṣayo vṛttaḥ pāṇḍavānāṃ tatas tataḥ<BR>
08,056.058c	tāvakānām api raṇe bhīmaṃ prāpya mahābalam<BR>
08,057.001	saṃjaya uvāca<BR>
08,057.001a	arjunas tu mahārāja kṛtvā sainyaṃ pṛthagvidham<BR>
08,057.001c	sūtaputraṃ susaṃrabdhaṃ dṛṣṭvā caiva mahāraṇe<BR>
08,057.001d*0860_01	hatvā tu phalgunaḥ sainyaṃ kauravāṇāṃ pṛthak pṛthak<BR>
08,057.001d*0860_02	sūtaputrasya saṃrambhaṃ dṛṣṭvā cāpi mahāhave<BR>
08,057.002a	śoṇitodāṃ mahīṃ kṛtvā māṃsamajjāsthivāhinīm<BR>
08,057.002b*0861_01	manuṣyaśīrṣapāṣāṇāṃ hastyaśvakṛtarodhasam<BR>
08,057.002b*0861_02	śūrāsthicayasaṃkīrṇāṃ kākagṛdhrānunāditām<BR>
08,057.002b*0861_03	chatrahaṃsaplavopetāṃ vīravṛkṣāpahāriṇīm<BR>
08,057.002b*0861_04	hārapadmākaravatīm uṣṇīṣavaraphenilām<BR>
08,057.002b*0861_05	dhanuḥśaradhvajopetāṃ narakṣudrakapālinīm<BR>
08,057.002b*0861_06	carmavarmabhramopetāṃ rathoḍupasamākulām<BR>
08,057.002b*0861_07	jayaiṣiṇāṃ ca sutarāṃ bhīrūṇāṃ ca sudustarām<BR>
08,057.002b*0861_08	tāṃ nadīṃ prāpayitvā tu bībhatsuḥ paravīrahā<BR>
08,057.002c	vāsudevam idaṃ vākyam abravīt puruṣarṣabha<BR>
08,057.003a	eṣa ketū raṇe kṛṣṇa sūtaputrasya dṛśyate<BR>
08,057.003c	bhīmasenādayaś caite yodhayanti mahārathān<BR>
08,057.003e	ete dravanti pāñcālāḥ karṇāt trastā janārdana<BR>
08,057.004a	eṣa duryodhano rājā śvetacchatreṇa bhāsvatā<BR>
08,057.004c	karṇena bhagnān pāñcālān drāvayan bahu śobhate<BR>
08,057.005a	kṛpaś ca kṛtavarmā ca drauṇiś caiva mahābalaḥ<BR>
08,057.005c	ete rakṣanti rājānaṃ sūtaputreṇa rakṣitāḥ<BR>
08,057.005e	avadhyamānās te 'smābhir ghātayiṣyanti somakān<BR>
08,057.006a	eṣa śalyo rathopasthe raśmisaṃcārakovidaḥ<BR>
08,057.006c	sūtaputrarathaṃ kṛṣṇa vāhayan bahu śobhate<BR>
08,057.007a	tatra me buddhir utpannā vāhayātra mahāratham<BR>
08,057.007c	nāhatvā samare karṇaṃ nivartiṣye kathaṃ cana<BR>
08,057.008a	rādheyo 'py anyathā pārthān sṛñjayāṃś ca mahārathān<BR>
08,057.008c	niḥśeṣān samare kuryāt paśyator nau janārdana<BR>
08,057.008d*0862_01	evam uktas tu pārthena kṛṣṇo rājaṃs tvarānvitaḥ<BR>
08,057.009a	tataḥ prāyād rathenāśu keśavas tava vāhinīm<BR>
08,057.009c	karṇaṃ prati maheṣvāsaṃ dvairathe savyasācinā<BR>
08,057.010a	prayātaś ca mahābāhuḥ pāṇḍavānujñayā hariḥ<BR>
08,057.010b*0863_01	sa prayāto rathenāśu kṛṣṇo rājan mahāhave<BR>
08,057.010c	āśvāsayan rathenaiva pāṇḍusainyāni sarvaśaḥ<BR>
08,057.011a	rathaghoṣaḥ sa saṃgrāme pāṇḍaveyasya saṃbabhau<BR>
08,057.011c	vāsavāśanitulyasya mahaughasyeva māriṣa<BR>
08,057.011d*0864_01	rathaghoṣas tatas tasya pāṇḍavasya babhūva ha<BR>
08,057.011d*0864_02	vāsavāstranipātena parvateṣv iva māriṣa<BR>
08,057.012a	mahatā rathaghoṣeṇa pāṇḍavaḥ satyavikramaḥ<BR>
08,057.012c	abhyayād aprameyātmā vijayas tava vāhinīm<BR>
08,057.013a	tam āyāntaṃ samīkṣyaiva śvetāśvaṃ kṛṣṇasārathim<BR>
08,057.013c	madrarājo 'bravīt karṇaṃ ketuṃ dṛṣṭvā mahātmanaḥ<BR>
08,057.014a	ayaṃ sa ratha āyāti śvetāśvaḥ kṛṣṇasārathiḥ<BR>
08,057.014c	nighnann amitrān samare yaṃ karṇa paripṛcchasi<BR>
08,057.015a	eṣa tiṣṭhati kaunteyaḥ saṃspṛśan gāṇḍivaṃ dhanuḥ<BR>
08,057.015c	taṃ haniṣyasi ced adya tan naḥ śreyo bhaviṣyati<BR>
08,057.015d*0865_01	tvām abhiprepsur āyāti karṇa nighnan varān rathān<BR>
08,057.015d*0865_02	asajjamāno rādheya taṃ yāhi prati bhāratam<BR>
08,057.015d*0866_01	ghṛṇāṃ tyaktvā prasādaṃ ca bhṛgor astraṃ ca saṃsmaran<BR>
08,057.015d*0866_02	dṛṣṭiṃ muṣṭiṃ ca saṃdhānaṃ smṛtvā rāmopadeśajam<BR>
08,057.015d*0866_03	dhanaṃjayaṃ jaye prepsuḥ pratyudgamya mahārathān<BR>
08,057.015d*0866_04	vājividyāparijñāne na me yuddhe bale hariḥ<BR>
08,057.015d*0866_05	na māṃ vijeṣyate karṇa gadāyuddhe viśeṣataḥ<BR>
08,057.015d@027_0001	dhanurjyā candratārārkapatākā kiṅkiṇīyutā<BR>
08,057.015d@027_0002	paśya karṇārjunasyaiṣā saudāminy ambare yathā<BR>
08,057.015d@027_0003	eṣa dhvajāgre pārthasya prekṣamāṇaḥ samantataḥ<BR>
08,057.015d@027_0004	dṛśyate vānaro bhīmo vīkṣatāṃ bhayavardhanaḥ<BR>
08,057.015d@027_0005	etac cakraṃ gadā śaṅkhaḥ śārṅgaṃ kṛṣṇasya ca prabho<BR>
08,057.015d@027_0006	dṛśyate pāṇḍavarathe vāhayānasya vājinaḥ<BR>
08,057.015d@027_0007	etat kūjati gāṇḍīvaṃ vikṛṣṭaṃ savyasācinā<BR>
08,057.015d@027_0008	ete hastavatā muktā ghnanty amitrāñ śitāḥ śarāḥ<BR>
08,057.015d@027_0009	viśālāyatatāmrākṣaiḥ pūrṇacandranibhānanaiḥ<BR>
08,057.015d@027_0010	eṣā bhūḥ kīryate rājñāṃ śirobhir apalāyinām<BR>
08,057.015d@027_0011	ete parighasaṃkāśāḥ puṇyagandhānulepanāḥ<BR>
08,057.015d@027_0012	udyatā raṇaśauṇḍānāṃ pātyante sāyudhā bhujāḥ<BR>
08,057.015d@027_0013	nirastajihvānetrāntā vājinaḥ sahasādibhiḥ<BR>
08,057.015d@027_0014	patitāḥ pātyamānāś ca kṣitau kṣīṇā viśerate<BR>
08,057.015d@027_0015	ete parvataśṛṅgāṇāṃ tulyā haimavatā gajāḥ<BR>
08,057.015d@027_0016	saṃchinnahastāḥ pārthena prapatanty adrayo yathā<BR>
08,057.015d@027_0017	gandharvanagarākārā rathā hatanareśvarāḥ<BR>
08,057.015d@027_0018	vimānānīva puṇyānte svargiṇāṃ nipatanty amī<BR>
08,057.015d@027_0019	vyākulīkṛtam atyarthaṃ paśya sainyaṃ kirīṭinā<BR>
08,057.015d@027_0020	nānāmṛgasahasrāṇāṃ yūthaṃ kesariṇā yathā<BR>
08,057.016a	eṣā vidīryate senā dhārtarāṣṭrī samantataḥ<BR>
08,057.016c	arjunasya bhayāt tūrṇaṃ nighnataḥ śātravān bahūn<BR>
08,057.017a	varjayan sarvasainyāni tvarate hi dhanaṃjayaḥ<BR>
08,057.017c	tvadartham iti manye 'haṃ yathāsyodīryate vapuḥ<BR>
08,057.018a	na hy avasthāpyate pārtho yuyutsuḥ kena cit saha<BR>
08,057.018c	tvām ṛte krodhadīpto hi pīḍyamāne vṛkodare<BR>
08,057.019a	virathaṃ dharmarājaṃ ca dṛṣṭvā sudṛḍhavikṣatam<BR>
08,057.019c	śikhaṇḍinaṃ sātyakiṃ ca dhṛṣṭadyumnaṃ ca pārṣatam<BR>
08,057.020a	draupadeyān yudhāmanyum uttamaujasam eva ca<BR>
08,057.020c	nakulaṃ sahadevaṃ ca bhrātarau dvau samīkṣya ca<BR>
08,057.021a	sahasaikarathaḥ pārthas tvām abhyeti paraṃtapa<BR>
08,057.021c	krodharaktekṣaṇaḥ kruddho jighāṃsuḥ sarvadhanvinām<BR>
08,057.022a	tvarito 'bhipataty asmāṃs tyaktvā sainyāny asaṃśayam<BR>
08,057.022c	tvaṃ karṇa pratiyāhy enaṃ nāsty anyo hi dhanurdharaḥ<BR>
08,057.023a	na taṃ paśyāmi loke 'smiṃs tvatto 'py anyaṃ dhanurdharam<BR>
08,057.023c	arjunaṃ samare kruddhaṃ yo velām iva dhārayet<BR>
08,057.023d*0867_01	yo 'rjunaṃ sāgaraughābhaṃ kruddhaṃ veleva vārayet<BR>
08,057.024a	na cāsya rakṣāṃ paśyāmi pṛṣṭhato na ca pārśvataḥ<BR>
08,057.024c	eka evābhiyāti tvāṃ paśya sāphalyam ātmanaḥ<BR>
08,057.025a	tvaṃ hi kṛṣṇau raṇe śaktaḥ saṃsādhayitum āhave<BR>
08,057.025c	tavaiṣa bhāro rādheya pratyudyāhi dhanaṃjayam<BR>
08,057.026a	tvaṃ kṛto hy eva bhīṣmeṇa droṇadrauṇikṛpair api<BR>
08,057.026c	savyasācipratirathas taṃ nivartaya pāṇḍavam<BR>
08,057.026d*0868_01	savyasācinam āyāntaṃ nivāraya mahāraṇe<BR>
08,057.027a	lelihānaṃ yathā sarpaṃ garjantam ṛṣabhaṃ yathā<BR>
08,057.027c	layasthitaṃ yathā vyāghraṃ jahi karṇa dhanaṃjayam<BR>
08,057.028a	ete dravanti samare dhārtarāṣṭrā mahārathāḥ<BR>
08,057.028c	arjunasya bhayāt tūrṇaṃ nirapekṣā janādhipāḥ<BR>
08,057.029a	dravatām atha teṣāṃ tu yudhi nānyo 'sti mānavaḥ<BR>
08,057.029c	bhayahā yo bhaved vīra tvām ṛte sūtanandana<BR>
08,057.030a	ete tvāṃ kuravaḥ sarve dvīpam āsādya saṃyuge<BR>
08,057.030c	viṣṭhitāḥ puruṣavyāghra tvattaḥ śaraṇakāṅkṣiṇaḥ<BR>
08,057.031a	vaidehāmbaṣṭhakāmbojās tathā nagnajitas tvayā<BR>
08,057.031c	gāndhārāś ca yayā dhṛtyā jitāḥ saṃkhye sudurjayāḥ<BR>
08,057.032a	tāṃ dhṛtiṃ kuru rādheya tataḥ pratyehi pāṇḍavam<BR>
08,057.032c	vāsudevaṃ ca vārṣṇeyaṃ prīyamāṇaṃ kirīṭinā<BR>
08,057.032d*0869_01	pratyudyāhi mahābāho pauruṣe mahati sthitaḥ<BR>
08,057.032d*0870_01	yathaikena tvayā pūrvaṃ kṛto digvijayo mahān<BR>
08,057.032d*0870_02	kaliṅgādhipatiṃ jitvā tavānītā tadantare<BR>
08,057.032d*0870_03	duryodhanasya mahiṣī jarāsaṃdhaṃ vijitya ca<BR>
08,057.032d*0870_04	tad eva sattvam ālambya jahi pārthaṃ dhanaṃjayam<BR>
08,057.033	karṇa uvāca<BR>
08,057.033a	prakṛtistho hi me śalya idānīṃ saṃmatas tathā<BR>
08,057.033c	pratibhāsi mahābāho vibhīś caiva dhanaṃjayāt<BR>
08,057.034a	paśya bāhvor balaṃ me 'dya śikṣitasya ca paśya me<BR>
08,057.034c	eko 'dya nihaniṣyāmi pāṇḍavānāṃ mahācamūm<BR>
08,057.035a	kṛṣṇau ca puruṣavyāghrau tac ca satyaṃ bravīmi te<BR>
08,057.035c	nāhatvā yudhi tau vīrāv apayāsye kathaṃ cana<BR>
08,057.036a	svapsye vā nihatas tābhyām asatyo hi raṇe jayaḥ<BR>
08,057.036c	kṛtārtho vā bhaviṣyāmi hatvā tāv atha vā hataḥ<BR>
08,057.036d*0871_01	nihato vā gamiṣyāmi naikānto 'sti raṇe jayaḥ<BR>
08,057.036d*0871_02	kṛtārtho vā gamiṣyāmi hato vā svagam āpnuyām<BR>
08,057.036d*0872_00	śalya uvāca<BR>
08,057.036d*0872_01	ajayyam enaṃ pravadanti yuddhe<BR>
08,057.036d*0872_02	mahārathāḥ karṇa rathapravīram<BR>
08,057.036d*0872_03	ekākinaṃ kim u kṛṣṇābhiguptaṃ<BR>
08,057.036d*0872_04	vijetum enaṃ ka ihotsaheta<BR>
08,057.037a	naitādṛśo jātu babhūva loke; rathottamo yāvad anuśrutaṃ naḥ<BR>
08,057.037b*0873_01	adyāhaṃ taṃ nihaniṣyāmi saṃkhye<BR>
08,057.037b*0873_02	dhanaṃjayaṃ paśyatas te samṛddham<BR>
08,057.037c	tam īdṛśaṃ pratiyotsyāmi pārthaṃ; mahāhave paśya ca pauruṣaṃ me<BR>
08,057.038a	rathe caraty eṣa rathapravīraḥ; śīghrair hayaiḥ kauravarājaputraḥ<BR>
08,057.038c	sa vādya māṃ neṣyati kṛcchram etat; karṇasyāntād etad antāḥ stha sarve<BR>
08,057.038d*0874_01	rathān varān eti rathapravīraḥ<BR>
08,057.038d*0874_02	śīghrair hayaiḥ kauravarājaputraḥ<BR>
08,057.038d*0874_03	sa cādya māṃ neṣyati kṣipram antaṃ<BR>
08,057.038d*0874_04	karṇo 'syānte 'py atra bhavet samarthaḥ<BR>
08,057.039a	asvedinau rājaputrasya hastāv; avepinau jātakiṇau bṛhantau<BR>
08,057.039c	dṛḍhāyudhaḥ kṛtimān kṣiprahasto; na pāṇḍaveyena samo 'sti yodhaḥ<BR>
08,057.040a	gṛhṇāty anekān api kaṅkapatrān; ekaṃ yathā tān kṣitipān pramathya<BR>
08,057.040c	te krośamātraṃ nipatanty amoghāḥ; kas tena yodho 'sti samaḥ pṛthivyām<BR>
08,057.040d*0875_01	gṛhṇan vimuñcan sa nimeṣamātrāt<BR>
08,057.040d*0875_02	puraṃdarasyeva ca tulyavīryaḥ<BR>
08,057.040d*0875_03	te krośamātre nipatanty amoghā<BR>
08,057.040d*0875_04	na pāṇḍavasya sadṛśo 'sti kaś cit<BR>
08,057.040d*0876_01	atīvānyān dhanuṣā rājaputras<BR>
08,057.040d*0876_02	tv atīvānyān keśavaś cakrayuddhe<BR>
08,057.041a	atoṣayat pāṇḍaveyo hutāśaṃ; kṛṣṇadvitīyo 'tirathas tarasvī<BR>
08,057.041c	lebhe cakraṃ yatra kṛṣṇo mahātmā; dhanur gāṇḍīvaṃ pāṇḍavaḥ savyasācī<BR>
08,057.042a	śvetāśvayuktaṃ ca sughoṣam agryaṃ; rathaṃ mahābāhur adīnasattvaḥ<BR>
08,057.042c	maheṣudhī cākṣayau divyarūpau; śastrāṇi divyāni ca havyavāhāt<BR>
08,057.043a	tathendraloke nijaghāna daityān; asaṃkhyeyān kālakeyāṃś ca sarvān<BR>
08,057.043c	lebhe śaṅkhaṃ devadattaṃ sma tatra; ko nāma tenābhyadhikaḥ pṛthivyām<BR>
08,057.044a	mahādevaṃ toṣayām āsa caiva; sākṣāt suyuddhena mahānubhāvaḥ<BR>
08,057.044c	lebhe tataḥ pāśupataṃ sughoraṃ; trailokyasaṃhārakaraṃ mahāstram<BR>
08,057.045a	pṛthak pṛthag lokapālāḥ sametā; dadur hy astrāṇy aprameyāṇi yasya<BR>
08,057.045c	yais tāñ jaghānāśu raṇe nṛsiṃhān; sa kālakhañjān asurān sametān<BR>
08,057.046a	tathā virāṭasya pure sametān; sarvān asmān ekarathena jitvā<BR>
08,057.046c	jahāra tad godhanam ājimadhye; vastrāṇi cādatta mahārathebhyaḥ<BR>
08,057.047a	tam īdṛśaṃ vīryaguṇopapannaṃ; kṛṣṇadvitīyaṃ varaye raṇāya<BR>
08,057.047b*0877_01	tam āhvayan sāhasam uttamaṃ vai<BR>
08,057.047b*0877_02	jāne svayaṃ sarvalokasya śalya<BR>
08,057.047c	anantavīryeṇa ca keśavena; nārāyaṇenāpratimena guptam<BR>
08,057.048a	varṣāyutair yasya guṇā na śakyā; vaktuṃ sametair api sarvalokaiḥ<BR>
08,057.048c	mahātmanaḥ śaṅkhacakrāsipāṇer; viṣṇor jiṣṇor vasudevātmajasya<BR>
08,057.048e	bhayaṃ me vai jāyate sādhvasaṃ ca; dṛṣṭvā kṛṣṇāv ekarathe sametau<BR>
08,057.048f*0878_01	atīva pārtho yudhi kārmukibhyo<BR>
08,057.048f*0878_02	nārāyaṇaś cāprati cakrayuddhe<BR>
08,057.048f*0879_01	evaṃvidhau pāṇḍavavāsudevau<BR>
08,057.048f*0879_02	calet svadeśād dhi bhavān na kṛṣṇau<BR>
08,057.048f*0880_00	karṇaḥ<BR>
08,057.048f*0880_01	kiṃ madrarājārjunavarṇanena<BR>
08,057.048f*0880_02	māṃ bhīṣayasy adya raṇe 'pramattam<BR>
08,057.048f*0880_03	nāhaṃ tvayā bhīṣayituṃ hi śakyo<BR>
08,057.048f*0880_04	bandīva tasyaiva guṇāṃś ca stauṣi<BR>
08,057.048f*0880_05	vīryeṇa yukto yudhi phalguno 'sau<BR>
08,057.048f*0880_06	gupto yathā keśavenādya saṃkhye<BR>
08,057.048f*0880_07	tathāpi te paśyatas taṃ nihanmi<BR>
08,057.048f*0880_08	tūṣṇīṃ sthitaś codaya tāvad aśvān<BR>
08,057.048f*0880_09	dṛṣṭvā kṛṣṇāv ekarathe sametāv<BR>
08,057.048f*0880_10	atīva harṣo mama jāyate 'dya<BR>
08,057.049a	ubhau hi śūrau kṛtinau dṛḍhāstrau; mahārathau saṃhananopapannau<BR>
08,057.049b*0881_01	etādṛśau naravīrau sametau<BR>
08,057.049b*0881_02	sthānāc cyutau devakumārarūpau<BR>
08,057.049b*0881_03	agnyanilāv indrabṛhaspatī vā<BR>
08,057.049b*0881_04	yamāntakau vā śaśipūṣaṇau vā<BR>
08,057.049b*0881_05	bhagāṃśamitrāvaruṇāśvinau vā<BR>
08,057.049b*0881_06	marudgaṇā vā vasavaḥ sahendrāḥ<BR>
08,057.049b*0881_07	vyastāḥ samastāś ca yudhā na śaktā<BR>
08,057.049b*0881_08	jetuṃ prasahyārjunam acyutaṃ ca<BR>
08,057.049c	etādṛśau phalgunavāsudevau; ko 'nyaḥ pratīyān mad ṛte nu śalya<BR>
08,057.049d*0882_01	manoratho yas tu mamādya śalya<BR>
08,057.049d*0882_02	madreśa yuddhaṃ prati pāṇḍavasya<BR>
08,057.049d*0882_03	nedaṃ cirād āśu bhaviṣyatīdam<BR>
08,057.049d*0882_04	atyadbhutaṃ citram atulyarūpam<BR>
08,057.049d*0883_01	sarveṣāṃ vṛṣṇivīrāṇāṃ kṛṣṇe lakṣmīḥ pratiṣṭhitā<BR>
08,057.049d*0883_02	sarveṣāṃ pāṇḍuputrāṇāṃ jayaḥ pārthe pratiṣṭhitaḥ<BR>
08,057.049d*0883_03	tāv ubhau puruṣavyāghrau samāne syandane sthitau<BR>
08,057.049d*0883_04	mām ekam abhiyoddhārau sujātaṃ bata śalya me<BR>
08,057.049d*0884_01	naitac cirāt kṣipram imaṃ rathaṃ me<BR>
08,057.049d*0884_02	pravartayaitāv abhiyāmi caiva<BR>
08,057.049d*0885_01	asmin muhūrte nihatau paśya kṛṣṇau<BR>
08,057.049d*0885_02	tābhyāṃ hataṃ vā yudhi māṃ ripubhyām<BR>
08,057.050a	etāv ahaṃ yudhi vā pātayiṣye; māṃ vā kṛṣṇau nihaniṣyato 'dya<BR>
08,057.050c	iti bruvañ śalyam amitrahantā; karṇo raṇe megha ivonnanāda<BR>
08,057.050d*0886_01	asmin muhūrte nihatau paśya kṛṣṇau<BR>
08,057.050d*0886_02	mayā hataṃ vā yudhi mām aribhyām<BR>
08,057.050d*0886_03	evaṃ bruvāṇaḥ sahasā mahārathas<BR>
08,057.050d*0886_04	tv abhyadravat pāṇḍavaṃ sūtaputraḥ<BR>
08,057.051a	abhyetya putreṇa tavābhinanditaḥ; sametya covāca kurupravīrān<BR>
08,057.051c	kṛpaṃ ca bhojaṃ ca mahābhujāv ubhau; tathaiva gāndhāranṛpaṃ sahānujam<BR>
08,057.051e	guroḥ sutaṃ cāvarajaṃ tathātmanaḥ; padātino 'tha dvipasādino 'nyān<BR>
08,057.051f*0887_01	guroḥ sutas tatra tavātmajas tathā<BR>
08,057.051f*0887_02	padātisādidviradā rathās tathā<BR>
08,057.052a	nirundhatābhidravatācyutārjunau; śrameṇa saṃyojayatāśu sarvataḥ<BR>
08,057.052c	yathā bhavadbhir bhṛśavikṣatāv ubhau; sukhena hanyām aham adya bhūmipāḥ<BR>
08,057.053a	tatheti coktvā tvaritāḥ sma te 'rjunaṃ; jighāṃsavo vīratamāḥ samabhyayuḥ<BR>
08,057.053b*0888_01	śaraiś ca jaghnur yudhi taṃ mahārathā<BR>
08,057.053b*0888_02	dhanaṃjayaṃ karṇanideśakāriṇaḥ<BR>
08,057.053c	nadīnadān bhūrijalo mahārṇavo; yathā tathā tān samare 'rjuno 'grasat<BR>
08,057.054a	na saṃdadhāno na tathā śarottamān; pramuñcamāno ripubhiḥ pradṛśyate<BR>
08,057.054b*0889_01	na saṃdadhan naiva samuddharañ śarān<BR>
08,057.054b*0889_02	na cābhimuñcann aribhiḥ sa dṛśyate<BR>
08,057.054c	dhanaṃjayas tasya śaraiś ca dāritā; hatāś ca petur naravājikuñjarāḥ<BR>
08,057.055a	śarārciṣaṃ gāṇḍivacārumaṇḍalaṃ; yugāntasūryapratimānatejasam<BR>
08,057.055c	na kauravāḥ śekur udīkṣituṃ jayaṃ; yathā raviṃ vyādhitacakṣuṣo janāḥ<BR>
08,057.055d*0890_01	śarottamān sa prahitān mahārathaiś<BR>
08,057.055d*0890_02	ciccheda pārthaḥ prahasañ śaraughaiḥ<BR>
08,057.055d*0890_03	bhūyaś ca tān ahanad bāṇasaṃghān<BR>
08,057.055d*0890_04	gāṇḍīvadhanvāyatapūrṇamaṇḍalam<BR>
08,057.055d*0890_05	yathograraśmiḥ śuciśukramadhyagaḥ<BR>
08,057.055d*0890_06	sukhaṃ vivasvān harate jalaughān<BR>
08,057.055d*0890_07	tathārjuno bāṇagaṇān nirasya<BR>
08,057.055d*0890_08	dadāha senāṃ tava pārthivendra<BR>
08,057.056a	tam abhyadhāvad visṛjañ śarān kṛpas; tathaiva bhojas tava cātmajaḥ svayam<BR>
08,057.056b*0891_01	mahāratho droṇasutaś ca sāyakair<BR>
08,057.056b*0891_02	avākiraṃs toyadharā yathācalam<BR>
08,057.056b*0892_01	jighāṃsavaḥ pātham asahyavikramaṃ<BR>
08,057.056b*0892_02	yathaiva vahniṃ śalabhā mahārciṣam<BR>
08,057.056c	jighāṃsubhis tān kuśalaiḥ śarottamān; mahāhave saṃjavitān prayatnataḥ<BR>
08,057.056e	śaraiḥ praciccheda ca pāṇḍavas tvaran; parābhinad vakṣasi ca tribhis tribhiḥ<BR>
08,057.057a	sa gāṇḍivābhyāyatapūrṇamaṇḍalas; tapan ripūn arjunabhāskaro babhau<BR>
08,057.057c	śarograraśmiḥ śuciśukramadhyago; yathaiva sūryaḥ pariveṣagas tathā<BR>
08,057.058a	athāgryabāṇair daśabhir dhanaṃjayaṃ; parābhinad droṇasuto 'cyutaṃ tribhiḥ<BR>
08,057.058c	caturbhir aśvāṃś caturaḥ kapiṃ tathā; śaraiḥ sa nārācavarair avākirat<BR>
08,057.059a	tathā tu tat tat sphurad āttakārmukaṃ; tribhiḥ śarair yantṛśiraḥ kṣureṇa<BR>
08,057.059c	hayāṃś caturbhiś caturas tribhir dhvajaṃ; dhanaṃjayo drauṇirathān nyapātayat<BR>
08,057.059d*0893_01	sa droṇaputrasya śarāsanaṃ balī<BR>
08,057.059d*0893_02	bhallena saṃchidya ca tad vyapātayat<BR>
08,057.060a	sa roṣapūrṇo 'śanivajrahāṭakair; alaṃkṛtaṃ takṣakabhogavarcasam<BR>
08,057.060c	subandhanaṃ kārmukam anyad ādade; yathā mahāhipravaraṃ gires tathā<BR>
08,057.061a	svam āyudhaṃ copavikīrya bhūtale; dhanuś ca kṛtvā saguṇaṃ guṇādhikaḥ<BR>
08,057.061c	samānayānāv ajitau narottamau; śarottamair drauṇir avidhyad antikāt<BR>
08,057.062a	kṛpaś ca bhojaś ca tathātmajaś ca te; tamonudaṃ vāridharā ivāpatan<BR>
08,057.062b*0894_01	śarair anekair yudhi pāṇḍavarṣabham<BR>
08,057.062b*0894_02	mahārathāḥ saṃyugamūrdhani sthitāḥ<BR>
08,057.062b*0895_01	mahābalā vītabhayā raṇājire<BR>
08,057.062c	kṛpasya pārthaḥ saśaraṃ śarāsanaṃ; hayān dhvajaṃ sārathim eva patribhiḥ<BR>
08,057.062d*0896_01	samārpayad bāhusahasravikramas<BR>
08,057.062d*0896_02	tathā yathā vajradharaḥ purā baleḥ<BR>
08,057.062d*0896_03	sa pārthabāṇair vinipātitāyudho<BR>
08,057.062d*0896_04	dhvajāvamarde ca kṛte mahāhave<BR>
08,057.062d*0896_05	kṛtaḥ kṛpo bāṇasahasrayantrito<BR>
08,057.062d*0896_06	yathāpageyaḥ prathamaṃ kirīṭinā<BR>
08,057.063a	śaraiḥ praciccheda tavātmajasya; dhvajaṃ dhanuś ca pracakarta nardataḥ<BR>
08,057.063c	jaghāna cāśvān kṛtavarmaṇaḥ śubhān; dhvajaṃ ca ciccheda tataḥ pratāpavān<BR>
08,057.064a	savājisūteṣv asanān saketanāñ; jaghāna nāgāśvarathāṃs tvaraṃś ca saḥ<BR>
08,057.064c	tataḥ prakīrṇaṃ sumahad balaṃ tava; pradāritaṃ setur ivāmbhasā yathā<BR>
08,057.064e	tato 'rjunasyāśu rathena keśavaś; cakāra śatrūn apasavyam āturān<BR>
08,057.065a	tataḥ prayāntaṃ tvaritaṃ dhanaṃjayaṃ; śatakratuṃ vṛtranijaghnuṣaṃ yathā<BR>
08,057.065c	samanvadhāvan punar ucchritair dhvajai; rathaiḥ suyuktair apare yuyutsavaḥ<BR>
08,057.066a	athābhisṛtya prativārya tān arīn; dhanaṃjayasyābhi rathaṃ mahārathāḥ<BR>
08,057.066c	śikhaṇḍiśaineyayamāḥ śitaiḥ śarair; vidārayanto vyanadan subhairavam<BR>
08,057.067a	tato 'bhijaghnuḥ kupitāḥ parasparaṃ; śarais tadāñjogatibhiḥ sutejanaiḥ<BR>
08,057.067c	kurupravīrāḥ saha sṛñjayair yathā;surāḥ purā devavarair ayodhayan<BR>
08,057.068a	jayepsavaḥ svargamanāya cotsukāḥ; patanti nāgāśvarathāḥ paraṃtapa<BR>
08,057.068c	jagarjur uccair balavac ca vivyadhuḥ; śaraiḥ sumuktair itaretaraṃ pṛthak<BR>
08,057.069a	śarāndhakāre tu mahātmabhiḥ kṛte; mahāmṛdhe yodhavaraiḥ parasparam<BR>
08,057.069c	babhur daśāśā na divaṃ ca pārthiva; prabhā ca sūryasya tamovṛtābhavat<BR>
08,057.069d*0897_01	śarāndhakāraṃ ca kṛtaṃ mahātmabhis<BR>
08,057.069d*0897_02	tadā diśo na prababhuḥ śarārditāḥ<BR>
08,058.001	saṃjaya uvāca<BR>
08,058.001a	rājan kurūṇāṃ pravarair balair bhīmam abhidrutam<BR>
08,058.001c	majjantam iva kaunteyam ujjihīrṣur dhanaṃjayaḥ<BR>
08,058.002a	vimṛdya sūtaputrasya senāṃ bhārata sāyakaiḥ<BR>
08,058.002c	prāhiṇon mṛtyulokāya paravīrān dhanaṃjayaḥ<BR>
08,058.003a	tato 'syāmbaram āvṛtya śarajālāni bhāgaśaḥ<BR>
08,058.003c	adṛśyanta tathānye ca nighnantas tava vāhinīm<BR>
08,058.004a	sa pakṣisaṃghācaritam ākāśaṃ pūrayañ śaraiḥ<BR>
08,058.004c	dhanaṃjayo mahārāja kurūṇām antako 'bhavat<BR>
08,058.005a	tato bhallaiḥ kṣurapraiś ca nārācair nirmalair api<BR>
08,058.005c	gātrāṇi prākṣiṇot pārthaḥ śirāṃsi ca cakarta ha<BR>
08,058.006a	chinnagātrair vikavacair viśiraskaiḥ samantataḥ<BR>
08,058.006c	patitaiś ca patadbhiś ca yodhair āsīt samāvṛtam<BR>
08,058.007a	dhanaṃjayaśarābhyastaiḥ syandanāśvanaradvipaiḥ<BR>
08,058.007b*0898_01	saṃchinnabhinnavidhvastair vyaṅgāṅgāvayavaiḥ stṛtā<BR>
08,058.007b*0898_02	sudurgamā suviṣamā ghorātyarthaṃ sudurdṛśā<BR>
08,058.007c	raṇabhūmir abhūd rājan mahāvaitaraṇī yathā<BR>
08,058.007f*0899_01	gatasattvaiḥ sasattvaiś ca saṃvṛtāsīd vasuṃdharā<BR>
08,058.008a	īṣācakrākṣabhaṅgaiś ca vyaśvaiḥ sāśvaiś ca yudhyatām<BR>
08,058.008c	sasūtair hatasūtaiś ca rathaiḥ stīrṇābhavan mahī<BR>
08,058.008d*0900_01	sasūtair hatasūtaiś ca sādihīnaiś ca vājibhiḥ<BR>
08,058.008d*0900_02	īṣācakrākṣabhagnaiś ca rathaiḥ stīrṇā vasuṃdharā<BR>
08,058.009a	suvarṇavarmasaṃnāhair yodhaiḥ kanakabhūṣaṇaiḥ<BR>
08,058.009c	āsthitāḥ kṛtavarmāṇo bhadrā nityamadā dvipāḥ<BR>
08,058.009e	kruddhāḥ kruddhair mahāmātraiḥ preṣitārjunam abhyayuḥ<BR>
08,058.010a	catuḥśatāḥ śaravarṣair hatāḥ petuḥ kirīṭinā<BR>
08,058.010c	paryastānīva śṛṅgāṇi sasattvāni mahāgireḥ<BR>
08,058.011a	dhanaṃjayaśarābhyastaiḥ stīrṇā bhūr varavāraṇaiḥ<BR>
08,058.011b*0901_01	samantāj jaladaprakhyān vāraṇān madavarṣiṇaḥ<BR>
08,058.011c	abhipede 'rjunaratho ghanān bhindann ivāṃśumān<BR>
08,058.012a	hatair gajamanuṣyāśvair bhagnaiś ca bahudhā rathaiḥ<BR>
08,058.012c	viśastrapatrakavacair yuddhaśauṇḍair gatāsubhiḥ<BR>
08,058.012e	apaviddhāyudhair mārgaḥ stīrṇo 'bhūt phalgunena vai<BR>
08,058.013a	vyasphūrjayac ca gāṇḍīvaṃ sumahad bhairavasvanam<BR>
08,058.013c	ghoro vajraviniṣpeṣaḥ stanayitnor ivāmbare<BR>
08,058.014a	tataḥ prādīryata camūr dhanaṃjayaśarāhatā<BR>
08,058.014c	mahāvātasamāviddhā mahānaur iva sāgare<BR>
08,058.015a	nānārūpāḥ praharaṇāḥ śarā gāṇḍīvacoditāḥ<BR>
08,058.015c	alātolkāśaniprakhyās tava sainyaṃ vinirdahan<BR>
08,058.016a	mahāgirau veṇuvanaṃ niśi prajvalitaṃ yathā<BR>
08,058.016c	tathā tava mahat sainyaṃ prāsphurac charapīḍitam<BR>
08,058.017a	saṃpiṣṭadagdhavidhvastaṃ tava sainyaṃ kirīṭinā<BR>
08,058.017c	hataṃ pravihataṃ bāṇaiḥ sarvataḥ pradrutaṃ diśaḥ<BR>
08,058.018a	mahāvane mṛgagaṇā dāvāgnigrasitā yathā<BR>
08,058.018c	kuravaḥ paryavartanta nirdagdhāḥ savyasācinā<BR>
08,058.019a	utsṛjya hi mahābāhuṃ bhīmasenaṃ tadā raṇe<BR>
08,058.019c	balaṃ kurūṇām udvignaṃ sarvam āsīt parāṅmukham<BR>
08,058.020a	tataḥ kuruṣu bhagneṣu bībhatsur aparājitaḥ<BR>
08,058.020c	bhīmasenaṃ samāsādya muhūrtaṃ so 'bhyavartata<BR>
08,058.021a	samāgamya sa bhīmena mantrayitvā ca phalgunaḥ<BR>
08,058.021c	viśalyam arujaṃ cāsmai kathayitvā yudhiṣṭhiram<BR>
08,058.022a	bhīmasenābhyanujñātas tataḥ prāyād dhanaṃjayaḥ<BR>
08,058.022c	nādayan rathaghoṣeṇa pṛthivīṃ dyāṃ ca bhārata<BR>
08,058.023a	tataḥ parivṛto bhīmair daśabhiḥ śatrupuṃgavaiḥ<BR>
08,058.023c	duḥśāsanād avarajais tava putrair dhanaṃjayaḥ<BR>
08,058.024a	te tam abhyardayan bāṇair ulkābhir iva kuñjaram<BR>
08,058.024c	ātateṣv asanāḥ krūrā nṛtyanta iva bhārata<BR>
08,058.025a	apasavyāṃs tu tāṃś cakre rathena madhusūdanaḥ<BR>
08,058.025b*0902_01	niyuktān hi sa tān mene yamāyāśu kirīṭinā<BR>
08,058.025c	tatas te prādravañ śūrāḥ parāṅmukharathe 'rjune<BR>
08,058.026a	teṣām āpatatāṃ ketūn rathāṃś cāpāni sāyakān<BR>
08,058.026c	nārācair ardhacandraiś ca kṣipraṃ pārtho nyapātayat<BR>
08,058.027a	athānyair daśabhir bhallaiḥ śirāṃsy eṣāṃ nyapātayat<BR>
08,058.027c	roṣasaṃraktanetrāṇi saṃdaṣṭauṣṭhāni bhūtale<BR>
08,058.027e	tāni vaktrāṇi vibabhur vyomni tārāgaṇā iva<BR>
08,058.028a	tāṃs tu bhallair mahāvegair daśabhir daśa kauravān<BR>
08,058.028c	rukmāṅgadān rukmapuṅkhair viddhvā prāyād amitrahā<BR>
08,059.001	saṃjaya uvāca<BR>
08,059.001a	taṃ tu yāntaṃ mahāvegair aśvaiḥ kapivaradhvajam<BR>
08,059.001c	yuddhāyābhyadravan vīrāḥ kurūṇāṃ navatī rathāḥ<BR>
08,059.001d*0903_01	kṛtvā saṃśaptakā ghorāñ śapathān brāhmalaukikān<BR>
08,059.001e	parivavrur naravyāghrā naravyāghraṃ raṇe 'rjunam<BR>
08,059.002a	kṛṣṇaḥ śvetān mahāvegān aśvān kanakabhūṣaṇān<BR>
08,059.002c	muktājālapraticchannān praiṣīt karṇarathaṃ prati<BR>
08,059.003a	tataḥ karṇarathaṃ yāntam arīn ghnantaṃ dhanaṃjayam<BR>
08,059.003c	bāṇavarṣair abhighnantaḥ saṃśaptakarathā yayuḥ<BR>
08,059.004a	tvaramāṇāṃs tu tān sarvān sasūteṣvasanadhvajān<BR>
08,059.004c	jaghāna navatiṃ vīrān arjuno niśitaiḥ śaraiḥ<BR>
08,059.005a	te 'patanta hatā bāṇair nānārūpaiḥ kirīṭinā<BR>
08,059.005c	savimānā yathā siddhāḥ svargāt puṇyakṣaye tathā<BR>
08,059.006a	tataḥ sarathanāgāśvāḥ kuravaḥ kurusattama<BR>
08,059.006b*0904_01	kṣipram evābhisaṃkruddhāḥ samare 'rijighāṃsayā<BR>
08,059.006c	nirbhayā bharataśreṣṭham abhyavartanta phalgunam<BR>
08,059.007a	tad āyastam amuktāstram udīrṇavaravāraṇam<BR>
08,059.007c	putrāṇāṃ te mahat sainyaṃ samarautsīd dhanaṃjayaḥ<BR>
08,059.008a	śaktyṛṣṭitomaraprāsair gadānistriṃśasāyakaiḥ<BR>
08,059.008c	prācchādayan maheṣvāsāḥ kuravaḥ kurunandanam<BR>
08,059.009a	tāṃ kurūṇāṃ pravitatāṃ śastravṛṣṭiṃ samudyatām<BR>
08,059.009c	vyadhamat pāṇḍavo bāṇais tamaḥ sūrya ivāṃśubhiḥ<BR>
08,059.010a	tato mlecchāḥ sthitair mattais trayodaśaśatair gajaiḥ<BR>
08,059.010c	pārśvato 'bhyahanan pārthaṃ tava putrasya śāsanāt<BR>
08,059.011a	karṇinālīkanārācais tomaraiḥ prāsaśaktibhiḥ<BR>
08,059.011c	kampanair bhiṇḍipālaiś ca rathasthaṃ pārtham ārdayan<BR>
08,059.012a	tām astravṛṣṭiṃ prahitāṃ dvipasthair yavanaiḥ smayan<BR>
08,059.012c	ciccheda niśitair bhallair ardhacandraiś ca phalgunaḥ<BR>
08,059.013a	atha tān dviradān sarvān nānāliṅgair mahāśaraiḥ<BR>
08,059.013c	sapatākān sahārohān girīn vajrair ivābhinat<BR>
08,059.014a	te hemapuṅkhair iṣubhir ācitā hemamālinaḥ<BR>
08,059.014c	hatāḥ petur mahānāgāḥ sāgnijvālā ivādrayaḥ<BR>
08,059.015a	tato gāṇḍīvanirghoṣo mahān āsīd viśāṃ pate<BR>
08,059.015c	stanatāṃ kūjatāṃ caiva manuṣyagajavājinām<BR>
08,059.016a	kuñjarāś ca hatā rājan prādravaṃs te samantataḥ<BR>
08,059.016c	aśvāś ca paryadhāvanta hatārohā diśo daśa<BR>
08,059.017a	rathā hīnā mahārāja rathibhir vājibhis tathā<BR>
08,059.017c	gandharvanagarākārā dṛśyante sma sahasraśaḥ<BR>
08,059.018a	aśvārohā mahārāja dhāvamānās tatas tataḥ<BR>
08,059.018b*0905_01	nardantaḥ kūjamānāś ca manuṣyagajavājinaḥ<BR>
08,059.018c	tatra tatraiva dṛśyante patitāḥ pārthasāyakaiḥ<BR>
08,059.019a	tasmin kṣaṇe pāṇḍavasya bāhvor balam adṛśyata<BR>
08,059.019c	yat sādino vāraṇāṃś ca rathāṃś caiko 'jayad yudhi<BR>
08,059.019d*0906_01	asaṃyuktāś ca te rājan parivṛttā raṇaṃ prati<BR>
08,059.019d*0906_02	narā nāgā rathāś caiva nadanto 'rjunam abhyayuḥ<BR>
08,059.020a	tatas tryaṅgeṇa mahatā balena bharatarṣabha<BR>
08,059.020c	dṛṣṭvā parivṛtaṃ rājan bhīmasenaḥ kirīṭinam<BR>
08,059.021a	hatāvaśeṣān utsṛjya tvadīyān kati cid rathān<BR>
08,059.021c	javenābhyadravad rājan dhanaṃjayarathaṃ prati<BR>
08,059.022a	tatas tat prādravat sainyaṃ hatabhūyiṣṭham āturam<BR>
08,059.022c	dṛṣṭvā yad arjunaṃ bhīmo jagāma bhrātaraṃ prati<BR>
08,059.023a	hatāvaśiṣṭāṃs turagān arjunena mahājavān<BR>
08,059.023c	bhīmo vyadhamad abhrānto gadāpāṇir mahāhave<BR>
08,059.023d*0907_01	gadāpāṇiṃ tadā bhīmaṃ dṛṣṭvā bhārata bhāratāḥ<BR>
08,059.023d*0907_02	menire tam anuprāptaṃ daṇḍahastam ivāntakam<BR>
08,059.024a	kālarātrim ivātyugrāṃ naranāgāśvabhojanām<BR>
08,059.024c	prākārāṭṭapuradvāradāraṇīm atidāruṇām<BR>
08,059.025a	tato gadāṃ nṛnāgāśveṣv āśu bhīmo vyavāsṛjat<BR>
08,059.025b*0908_01	gajān aśvān hayārohān uddiśyoddiśya bhārata<BR>
08,059.025c	sā jaghāna bahūn aśvān aśvārohāṃś ca māriṣa<BR>
08,059.026a	kāṃsyāyasatanutrāṃs tān narān aśvāṃś ca pāṇḍavaḥ<BR>
08,059.026c	pothayām āsa gadayā saśabdaṃ te 'patan hatāḥ<BR>
08,059.026d*0909_01	kṣaṇena bhīmaḥ saṃkruddhas tān ninye vai yamakṣayam<BR>
08,059.026f*0910_01	tataḥ sa samaraślāghī gajānīkam apātayat<BR>
08,059.026f*0910_02	gadayā vyadhamat saṃkhye daṇḍapāṇir ivāntakaḥ<BR>
08,059.026f*0910_03	gajān sakaṅkaṭān mattān sārohān sapatākinaḥ<BR>
08,059.026f*0910_04	nyahanal līlayā rājañ śikṣayā ca balena ca<BR>
08,059.026f*0910_05	te gajā bahvaśobhanta hanyamānā mahāraṇe<BR>
08,059.026f*0910_06	vinadanto yathā tūrṇaṃ pakṣavanta ivādrayaḥ<BR>
08,059.026f*0910_07	nipetur urvyāṃ samare bhīmasenena pīḍitāḥ<BR>
08,059.026f*0910_08	chinnapakṣā yathā kāle vajrarugṇā ivādrayaḥ<BR>
08,059.026f*0911_01	dantair daśanto vasudhāṃ śerate kṣatajokṣitāḥ<BR>
08,059.026f*0911_02	bhagnamūrdhāsthicaraṇāḥ kravyādagaṇabhojanāḥ<BR>
08,059.026f*0911_03	asṛṅmāṃsavasābhiś ca tṛptā māṃsavasāśanāḥ<BR>
08,059.026f*0911_04	asthīny apy aśnatī tasthau kālarātrīva durdṛśā<BR>
08,059.026f*0911_05	sahasrāṇi daśāśvānāṃ hatvā pattīṃś ca bhūyasā<BR>
08,059.026f*0911_06	bhīmo 'bhyadhāvat saṃkruddho gadāpāṇir itas tataḥ<BR>
08,059.026f*0911_07	gadāpāṇiṃ tato bhīmaṃ dṛṣṭvā bhārata tāvakāḥ<BR>
08,059.026f*0911_08	menire samanuprāptaṃ kālaṃ daṇḍodyataṃ yathā<BR>
08,059.026f*0911_09	sa matta iva mātaṅgaḥ saṃkruddhaḥ pāṇḍunandanaḥ<BR>
08,059.026f*0911_10	praviveśa gajānīkaṃ makaraḥ sāgaraṃ yathā<BR>
08,059.026f*0911_11	vigāhya ca gajānīkaṃ pragṛhya mahatīṃ gadām<BR>
08,059.026f*0911_12	kṣaṇena bhīmaḥ saṃkruddhas tān ninye yamasādanam<BR>
08,059.026f*0911_13	gajān sakaṅkaṭān mattān sarohān sapatākinaḥ<BR>
08,059.026f*0911_14	patataḥ samapaśyāma sapakṣān parvatān iva<BR>
08,059.027a	hatvā tu tad gajānīkaṃ bhīmaseno mahābalaḥ<BR>
08,059.027c	punaḥ svaratham āsthāya pṛṣṭhato 'rjunam anvagāt<BR>
08,059.028a	hataṃ parāṅmukhaprāyaṃ nirutsāhaṃ paraṃ balam<BR>
08,059.028c	vyālambata mahārāja prāyaśaḥ śastraveṣṭitam<BR>
08,059.029a	vilambamānaṃ tat sainyam apragalbham avasthitam<BR>
08,059.029c	dṛṣṭvā prācchādayad bāṇair arjunaḥ prāṇatāpanaiḥ<BR>
08,059.029d*0912_01	narāśvarathamātaṅgā yudhi gāṇḍīvadhanvanā<BR>
08,059.029d*0912_02	śaravrātaiś citā rejuḥ kadambā iva kesaraiḥ<BR>
08,059.030a	tataḥ kurūṇām abhavad ārtanādo mahāmṛdhe<BR>
08,059.030b*0913_01	śataśo vadhyamānānāṃ niśitair arjuneṣubhiḥ<BR>
08,059.030c	rathāśvanāgāsuharair vadhyatām arjuneṣubhiḥ<BR>
08,059.030d*0914_01	kurūṇāṃ tu mahārāja āsīd ārtasvaro mahān<BR>
08,059.030d*0914_02	narāśvanāgāsuharān dṛṣṭvā bāṇān kirīṭinaḥ<BR>
08,059.031a	hāhākṛtaṃ bhṛśaṃ tasthau līyamānaṃ parasparam<BR>
08,059.031c	alātacakravat sainyaṃ tadābhramata tāvakam<BR>
08,059.031d*0915_01	tatas tad yuddham abhavat kurūṇāṃ sumahad balam<BR>
08,059.031d*0915_02	na hy atrāsīd anirbhinno rathaḥ sādī hayo gajaḥ<BR>
08,059.031d*0916_01	tataḥ śaradhvastam abhūt kurūṇāṃ sumahad balam<BR>
08,059.031d*0916_02	na tatrāsīd anirbhinno ratho vājī naro gajaḥ<BR>
08,059.032a	ādīptaṃ tava tat sainyaṃ śaraiś chinnatanucchadam<BR>
08,059.032c	āsīt svaśoṇitaklinnaṃ phullāśokavanaṃ yathā<BR>
08,059.032d*0917_01	tat sainyaṃ bharataśreṣṭha vadhyamānaṃ śitaiḥ śaraiḥ<BR>
08,059.032d*0917_02	na jahau samaraṃ prāpya phalgunaṃ śatrutāpanam<BR>
08,059.032d*0917_03	tatrādbhutam apaśyāma kauravāṇāṃ parākramam<BR>
08,059.032d*0917_04	vadhyamānāpi yat pārthaṃ na jahuḥ samare prabho<BR>
08,059.033a	tad dṛṣṭvā kuravas tatra vikrāntaṃ savyasācinaḥ<BR>
08,059.033c	nirāśāḥ samapadyanta sarve karṇasya jīvite<BR>
08,059.034a	aviṣahyaṃ tu pārthasya śarasaṃpātam āhave<BR>
08,059.034c	matvā nyavartan kuravo jitā gāṇḍīvadhanvanā<BR>
08,059.035a	te hitvā samare pārthaṃ vadhyamānāś ca sāyakaiḥ<BR>
08,059.035c	pradudruvur diśo bhītāś cukruśuś cāpi sūtajam<BR>
08,059.036a	abhyadravata tān pārthaḥ kirañ śaraśatān bahūn<BR>
08,059.036c	harṣayan pāṇḍavān yodhān bhīmasenapurogamān<BR>
08,059.037a	putrās tu te mahārāja jagmuḥ karṇarathaṃ prati<BR>
08,059.037c	agādhe majjatāṃ teṣāṃ dvīpaḥ karṇo 'bhavat tadā<BR>
08,059.038a	kuravo hi mahārāja nirviṣāḥ pannagā iva<BR>
08,059.038c	karṇam evopalīyanta bhayād gāṇḍīvadhanvanaḥ<BR>
08,059.039a	yathā sarvāṇi bhūtāni mṛtyor bhītāni bhārata<BR>
08,059.039c	dharmam evopalīyante karmavanti hi yāni ca<BR>
08,059.040a	tathā karṇaṃ maheṣvāsaṃ putrās tava narādhipa<BR>
08,059.040c	upālīyanta saṃtrāsāt pāṇḍavasya mahātmanaḥ<BR>
08,059.041a	tāñ śoṇitapariklinnān viṣamasthāñ śarāturān<BR>
08,059.041c	mā bhaiṣṭety abravīt karṇo hy abhito mām iteti ca<BR>
08,059.042a	saṃbhagnaṃ hi balaṃ dṛṣṭvā balāt pārthena tāvakam<BR>
08,059.042c	dhanur visphārayan karṇas tasthau śatrujighāṃsayā<BR>
08,059.042d*0918_01	viṣphārayitvā durdharṣaś cāpam ādhirathir mahat<BR>
08,059.042d*0919_01	tān vidrutān kurūn dṛṣṭvā karṇaḥ śastrabhṛtāṃ varaḥ<BR>
08,059.042d*0920_01	saṃcintayitvā pārthasya vadhe dadhre manaḥ śvasan<BR>
08,059.042d*0920_02	visphārya sumahac cāpaṃ tataś cādhirathir vṛṣaḥ<BR>
08,059.042e	pāñcālān punar ādhāvat paśyataḥ savyasācinaḥ<BR>
08,059.043a	tataḥ kṣaṇena kṣitipāḥ kṣatajapratimekṣaṇāḥ<BR>
08,059.043c	karṇaṃ vavarṣur bāṇaughair yathā meghā mahīdharam<BR>
08,059.043d*0921_01	śaraughaiś chādayām āsa mahāmegha ivācalam<BR>
08,059.044a	tataḥ śarasahasrāṇi karṇamuktāni māriṣa<BR>
08,059.044c	vyayojayanta pāñcālān prāṇaiḥ prāṇabhṛtāṃ vara<BR>
08,059.044d*0922_01	pāñcālānāṃ harat prāṇāṃs tamāṃsīva tamonudaḥ<BR>
08,059.045a	tato raṇo mahān āsīt pāñcālānāṃ viśāṃ pate<BR>
08,059.045c	vadhyatāṃ sūtaputreṇa mitrārthe 'mitraghātinām<BR>
08,060.001	saṃjaya uvāca<BR>
08,060.001a	tataḥ karṇaḥ kuruṣu pradruteṣu; varūthinā śvetahayena rājan<BR>
08,060.001c	pāñcālaputrān vyadhamat sūtaputro; maheṣubhir vāta ivābhrasaṃghān<BR>
08,060.002a	sūtaṃ rathād añjalikena pātya; jaghāna cāśvāñ janamejayasya<BR>
08,060.002c	śatānīkaṃ sutasomaṃ ca bhallair; avākirad dhanuṣī cāpy akṛntat<BR>
08,060.003a	dhṛṣṭadyumnaṃ nirbibhedātha ṣaḍbhir; jaghāna cāśvaṃ dakṣiṇaṃ tasya saṃkhye<BR>
08,060.003c	hatvā cāśvān sātyakeḥ sūtaputraḥ; kaikeyaputraṃ nyavadhīd viśokam<BR>
08,060.004a	tam abhyadhāvan nihate kumāre; kaikeyasenāpatir ugradhanvā<BR>
08,060.004c	śarair vibhinnaṃ bhṛśam ugravegaiḥ; karṇātmajaṃ so 'bhyahanat suṣeṇam<BR>
08,060.005a	tasyārdhacandrais tribhir uccakarta; prasahya bāhū ca śiraś ca karṇaḥ<BR>
08,060.005c	sa syandanād gām apatad gatāsuḥ; paraśvadhaiḥ śāla ivāvarugṇaḥ<BR>
08,060.006a	hatāśvam añjogatibhiḥ suṣeṇaḥ; śinipravīraṃ niśitaiḥ pṛṣatkaiḥ<BR>
08,060.006c	pracchādya nṛtyann iva sautiputraḥ; śaineyabāṇābhihataḥ papāta<BR>
08,060.007a	putre hate krodhaparītacetāḥ; karṇaḥ śinīnām ṛṣabhaṃ jighāṃsuḥ<BR>
08,060.007c	hato 'si śaineya iti bruvan sa; vyavāsṛjad bāṇam amitrasāham<BR>
08,060.008a	sa tasya ciccheda śaraṃ śikhaṇḍī; tribhis tribhiś ca pratutoda karṇam<BR>
08,060.008c	śikhaṇḍinaḥ kārmukaṃ sa dhvajaṃ ca; cchittvā śarābhyām ahanat sujātam<BR>
08,060.009a	śikhaṇḍinaṃ ṣaḍbhir avidhyad ugro; dānto dhārṣṭadyumnaśiraś cakarta<BR>
08,060.009c	athābhinat sutasomaṃ śareṇa; sa saṃśitenādhirathir mahātmā<BR>
08,060.009d*0923_01	tato 'pare bhārata duṣprakampyāḥ<BR>
08,060.009d*0923_02	pāñcālānāṃ rathasaṃghāḥ sametāḥ<BR>
08,060.009d*0923_03	pratiśrutā hy antarikṣe gatābhā<BR>
08,060.009d*0923_04	dhanuḥpravīrās tu rathapravīrāḥ<BR>
08,060.010a	athākrande tumule vartamāne; dhārṣṭadyumne nihate tatra kṛṣṇaḥ<BR>
08,060.010c	apāñcālyaṃ kriyate yāhi pārtha; karṇaṃ jahīty abravīd rājasiṃha<BR>
08,060.011a	tataḥ prahasyāśu narapravīro; rathaṃ rathenādhirather jagāma<BR>
08,060.011c	bhaye teṣāṃ trāṇam icchan subāhur; abhyāhatānāṃ rathayūthapena<BR>
08,060.012a	visphārya gāṇḍīvam athograghoṣaṃ; jyayā samāhatya tale bhṛśaṃ ca<BR>
08,060.012c	bāṇāndhakāraṃ sahasaiva kṛtvā; jaghāna nāgāśvarathān narāṃś ca<BR>
08,060.012d*0924_01	prītāḥ śukāḥ prādravann antarikṣe<BR>
08,060.012d*0924_02	guhā girīṇām apatan vayāṃsi<BR>
08,060.012d*0924_03	yan maṇḍalajyena vijṛmbhamāṇo<BR>
08,060.012d*0924_04	raudre muhūrte 'bhyapatat kirīṭī<BR>
08,060.013a	taṃ bhīmaseno 'nu yayau rathena; pṛṣṭhe rakṣan pāṇḍavam ekavīram<BR>
08,060.013c	tau rājaputrau tvaritau rathābhyāṃ; karṇāya yātāv aribhir vimuktau<BR>
08,060.014a	atrāntare sumahat sūtaputraś; cakre yuddhaṃ somakān saṃpramṛdnan<BR>
08,060.014c	rathāśvamātaṅgagaṇāñ jaghāna; pracchādayām āsa diśaḥ śaraiś ca<BR>
08,060.015a	tam uttamaujā janamejayaś ca; kruddhau yudhāmanyuśikhaṇḍinau ca<BR>
08,060.015c	karṇaṃ vineduḥ sahitāḥ pṛṣatkaiḥ; saṃmardamānāḥ saha pārṣatena<BR>
08,060.016a	te pañca pāñcālarathāḥ surūpair; vaikartanaṃ karṇam abhidravantaḥ<BR>
08,060.016c	tasmād rathāc cyāvayituṃ na śekur; dhairyāt kṛtātmānam ivendriyāṇi<BR>
08,060.017a	teṣāṃ dhanūṃṣi dhvajavājisūtāṃs; tūṇaṃ patākāś ca nikṛtya bāṇaiḥ<BR>
08,060.017b*0925_01	teṣāṃ dhvajān vājisūtān patākās<BR>
08,060.017b*0925_02	tūṇīr dhanūṃṣi pracakarta bāṇaiḥ<BR>
08,060.017c	tān pañcabhiḥ sa tv ahanat pṛṣatkaiḥ; karṇas tataḥ siṃha ivonnanāda<BR>
08,060.018a	tasyāsyatas tān abhinighnataś ca; jyābāṇahastasya dhanuḥsvanena<BR>
08,060.018c	sādridrumā syāt pṛthivī viśīrṇā; ity eva matvā janatā vyaṣīdat<BR>
08,060.019a	sa śakracāpapratimena dhanvanā; bhṛśātatenādhirathiḥ śarān sṛjan<BR>
08,060.019c	babhau raṇe dīptamarīcimaṇḍalo; yathāṃśumālī pariveṣavāṃs tathā<BR>
08,060.020a	śikhaṇḍinaṃ dvādaśabhiḥ parābhinac; chitaiḥ śaraiḥ ṣaḍbhir athottamaujasam<BR>
08,060.020c	tribhir yudhāmanyum avidhyad āśugais; tribhis tribhiḥ somakapārṣatātmajau<BR>
08,060.021a	parājitāḥ pañca mahārathās tu te; mahāhave sūtasutena māriṣa<BR>
08,060.021c	nirudyamās tasthur amitramardanā; yathendriyārthātmavatā parājitāḥ<BR>
08,060.022a	nimajjatas tān atha karṇasāgare; vipannanāvo vaṇijo yathārṇave<BR>
08,060.022c	uddadhrire naubhir ivārṇavād rathaiḥ; sukalpitair draupadijāḥ svamātulān<BR>
08,060.023a	tataḥ śinīnām ṛṣabhaḥ śitaiḥ śarair; nikṛtya karṇaprahitān iṣūn bahūn<BR>
08,060.023c	vidārya karṇaṃ niśitair ayasmayais; tavātmajaṃ jyeṣṭham avidhyad aṣṭabhiḥ<BR>
08,060.024a	kṛpo 'tha bhojaś ca tavātmajas tathā; svayaṃ ca karṇo niśitair atāḍayat<BR>
08,060.024c	sa taiś caturbhir yuyudhe yadūttamo; digīśvarair daityapatir yathā tathā<BR>
08,060.025a	samānateneṣvasanena kūjatā; bhṛśātatenāmitabāṇavarṣiṇā<BR>
08,060.025c	babhūva durdharṣataraḥ sa sātyakiḥ; śaran nabhomadhyagato yathā raviḥ<BR>
08,060.026a	punaḥ samāsādya rathān sudaṃśitāḥ; śinipravīraṃ jugupuḥ paraṃtapāḥ<BR>
08,060.026c	sametya pāñcālarathā mahāraṇe; marudgaṇāḥ śakram ivārinigrahe<BR>
08,060.027a	tato 'bhavad yuddham atīva dāruṇaṃ; tavāhitānāṃ tava sainikaiḥ saha<BR>
08,060.027c	rathāśvamātaṅgavināśanaṃ tathā; yathā surāṇām asuraiḥ purābhavat<BR>
08,060.028a	rathadvipā vājipadātayo 'pi vā; bhramanti nānāvidhaśastraveṣṭitāḥ<BR>
08,060.028c	paraspareṇābhihatāś ca caskhalur; vinedur ārtā vyasavo 'patanta ca<BR>
08,060.029a	tathā gate bhīmam abhīs tavātmajaḥ; sasāra rājāvarajaḥ kirañ śaraiḥ<BR>
08,060.029c	tam abhyadhāvat tvarito vṛkodaro; mahāruruṃ siṃha ivābhipetivān<BR>
08,060.030a	tatas tayor yuddham atītamānuṣaṃ; pradīvyatoḥ prāṇadurodare 'bhavat<BR>
08,060.030c	paraspareṇābhiniviṣṭaroṣayor; udagrayoḥ śambaraśakrayor yathā<BR>
08,060.031a	śaraiḥ śarīrāntakaraiḥ sutejanair; nijaghnatus tāv itaretaraṃ bhṛśam<BR>
08,060.031c	sakṛtprabhinnāv iva vāśitāntare; mahāgajau manmathasaktacetasau<BR>
08,060.031d@028_0001	ālokya tau caiva parasparaṃ tataḥ<BR>
08,060.031d@028_0002	samaṃ ca śūrau ca sasārathī tadā<BR>
08,060.031d@028_0003	bhīmo 'bravīd yāhi duḥśāsanāya<BR>
08,060.031d@028_0004	duḥśāsano yāhi vṛkodarāya<BR>
08,060.031d@028_0005	tayo rathau sārathibhyāṃ pracoditau<BR>
08,060.031d@028_0006	samaṃ rathau tau sahasā samīyatuḥ<BR>
08,060.031d@028_0007	nānāyudhau citrapatākinadhvajau<BR>
08,060.031d@028_0008	bhīmaḥ<BR>
08,060.031d@028_0008	divīva pūrvaṃ balaśakrayo raṇe<BR>
08,060.031d@028_0009	diṣṭyāsi duḥśāsana adya dṛṣṭa<BR>
08,060.031d@028_0010	ṛṇaṃ pratīccheḥ sahavṛddhimūlam<BR>
08,060.031d@028_0011	ciroditaṃ taṃ yan mayā te sabhāyāṃ<BR>
08,060.031d@028_0012	kṛṣṇābhimarśena gṛhāṇa mattaḥ<BR>
08,060.031d@028_0013	sa evam uktas tu tato mahātmā<BR>
08,060.031d@028_0014	duḥśāsano vākyam uvāca vīraḥ<BR>
08,060.031d@028_0015	sarvaṃ smare naiva ca vismarāmi<BR>
08,060.031d@028_0016	udīryamāṇaṃ śṛṇu bhīmasena<BR>
08,060.031d@028_0017	smarāmi cātmaprabhavaṃ cirāya<BR>
08,060.031d@028_0018	yaj jātuṣe veśmani rātry ahāni<BR>
08,060.031d@028_0019	viśvāsahīnā mṛgayāṃ caranto<BR>
08,060.031d@028_0020	vasanti sarvatra nirākṛtās tu<BR>
08,060.031d@028_0021	mahad bhayād rātry ahani smarantas<BR>
08,060.031d@028_0022	tathopabhogāc ca sukhāc ca hīnāḥ<BR>
08,060.031d@028_0023	vaneṣv aṭanto girigahvarāṇi<BR>
08,060.031d@028_0024	pāñcālarājasya puraṃ praviṣṭāḥ<BR>
08,060.031d@028_0025	māyāṃ yūyaṃ kām api saṃpraviṣṭā<BR>
08,060.031d@028_0026	yato vṛtaḥ kṛṣṇayā phalguno vaḥ<BR>
08,060.031d@028_0027	saṃbhūya pāpais tad anāryavṛttaṃ<BR>
08,060.031d@028_0028	kṛtaṃ tadā mātṛkṛtānurūpam<BR>
08,060.031d@028_0029	eko vṛtaḥ pañcabhiḥ sābhipannā<BR>
08,060.031d@028_0030	hy alajjamānaiś ca parasparasya<BR>
08,060.031d@028_0031	smare sabhāyāṃ subalātmajena<BR>
08,060.031d@028_0032	saṃjayaḥ<BR>
08,060.031d@028_0032	dāsīkṛtāḥ stha saha kṛṣṇayā tu<BR>
08,060.031d@028_0033	tenaivam uktas tu tavātmajena<BR>
08,060.031d@028_0034	subālacittena vṛkodaro 'pi<BR>
08,060.031d@028_0035	pragṛhya cāpaṃ bhṛkuṭīṃ lalāṭe<BR>
08,060.031d@028_0036	kṛtvā tu roṣojjvalatāmranetraḥ<BR>
08,060.032a	tavātmajasyātha vṛkodaras tvaran; dhanuḥ kṣurābhyāṃ dhvajam eva cācchinat<BR>
08,060.032c	lalāṭam apy asya bibheda patriṇā; śiraś ca kāyāt prajahāra sāratheḥ<BR>
08,060.033a	sa rājaputro 'nyad avāpya kārmukaṃ; vṛkodaraṃ dvādaśabhiḥ parābhinat<BR>
08,060.033c	svayaṃ niyacchaṃs turagān ajihmagaiḥ; śaraiś ca bhīmaṃ punar abhyavīvṛṣat<BR>
08,060.033d*0926_01	tataḥ śaraṃ sūryamarīcisaprabhaṃ<BR>
08,060.033d*0926_02	suvarṇavajrottamaratnabhūṣitam<BR>
08,060.033d*0926_03	mahendravajrāśanipātaduḥsahaṃ<BR>
08,060.033d*0926_04	mumoca bhīmāṅgavidāraṇakṣamam<BR>
08,060.033d*0927_01	sa tena nirbhinnatanur vṛkodaro<BR>
08,060.033d*0927_02	nipātitaḥ srastatanur gatāsuvat<BR>
08,060.033d*0927_03	prasārya bāhū rathavaryam āśritaḥ<BR>
08,060.033d*0927_04	punaś ca saṃjñām upalabhya cānadat<BR>
08,061.001	saṃjaya uvāca<BR>
08,061.001*0928_01	sa rājaputreṇa samārcchad ugraṃ<BR>
08,061.001*0928_02	duḥśāsanena nikṛto nikṛtyā<BR>
08,061.001a	tatrākarod duṣkaraṃ rājaputro; duḥśāsanas tumule yudhyamānaḥ<BR>
08,061.001b*0929_01	yad bhīmasenaṃ pratiyodhayad raṇe<BR>
08,061.001b*0929_02	jambho yathā śakram udāravīryam<BR>
08,061.001c	ciccheda bhīmasya dhanuḥ kṣureṇa; ṣaḍbhiḥ śaraiḥ sārathim apy avidhyat<BR>
08,061.001d*0930_01	sa tat kṛtvā rājaputras tarasvī<BR>
08,061.001d*0930_02	vivyādha bhīmaṃ navabhiḥ pṛṣatkaiḥ<BR>
08,061.002a	tato 'bhinad bahubhiḥ kṣipram eva; vareṣubhir bhīmasenaṃ mahātmā<BR>
08,061.002b@029_0001	tataḥ kruddho bhīmasenas tarasvī<BR>
08,061.002b@029_0002	śaktiṃ cogrāṃ prāhiṇot te sutāya<BR>
08,061.002b@029_0003	tām āpatantīṃ sahasātighorāṃ<BR>
08,061.002b@029_0004	dṛṣṭvā sutas te jvalitām ivolkām<BR>
08,061.002b@029_0005	ākarṇapūrṇair iṣubhir mahātmā<BR>
08,061.002b@029_0006	ciccheda putro daśabhiḥ pṛṣatkaiḥ<BR>
08,061.002b@029_0007	dṛṣṭvā tu tat karma kṛtaṃ suduṣkaraṃ<BR>
08,061.002b@029_0008	prāpūjayan sarvayodhāḥ prahṛṣṭāḥ<BR>
08,061.002b@029_0009	athāśu bhīmaṃ ca śareṇa bhūyo<BR>
08,061.002b@029_0010	gāḍhaṃ sa vivyādha sutas tvadīyaḥ<BR>
08,061.002b@029_0011	cukrodha bhīmaḥ punar āśu tasmai<BR>
08,061.002b@029_0012	bhṛśaṃ prajajvāla ruṣābhivīkṣya<BR>
08,061.002b@029_0013	viddho 'smi vīrāśu bhṛśaṃ tvayādya<BR>
08,061.002b@029_0014	sahasva bhūyo 'pi gadāprahāram<BR>
08,061.002b@029_0015	uktvaivam uccaiḥ kupito 'tha bhīmo<BR>
08,061.002b@029_0016	jagrāha tāṃ bhīmagadāṃ vadhāya<BR>
08,061.002b@029_0017	uvāca cādyāham ahaṃ durātman<BR>
08,061.002b@029_0018	pāsyāmi te śoṇitam ājimadhye<BR>
08,061.002b@029_0019	athaivam uktas tanayas tavogrāṃ<BR>
08,061.002b@029_0020	śaktiṃ vegāt prāhiṇon mṛtyurūpām<BR>
08,061.002b@029_0021	āvidhya bhīmo 'pi gadāṃ sughorāṃ<BR>
08,061.002b@029_0022	vicikṣipe roṣaparītamūrtiḥ<BR>
08,061.002b@029_0023	sā tasya śaktiṃ sahasā virujya<BR>
08,061.002b@029_0024	putraṃ tavājau tāḍayām āsa mūrdhni<BR>
08,061.002b@030_0001	sa kārmukaṃ gṛhya tu bhārasādhanaṃ<BR>
08,061.002b@030_0002	bhīmas tadā rājaputraṃ hy avidhyat<BR>
08,061.002b@030_0003	pañcāśatā bāṇagaṇaiḥ stanāntare<BR>
08,061.002b@030_0004	tottrair yathātīva bhinad dvipendram<BR>
08,061.002b@030_0005	tato 'tividdho virathaṃ mahātmā<BR>
08,061.002b@030_0006	duḥśāsano bhīmasenaṃ cakāra<BR>
08,061.002b@030_0007	nihatya saṃkhye caturo 'sya vāhāñ<BR>
08,061.002b@030_0008	chittvā ratheṣāṃ punar eva cākṣipat<BR>
08,061.002b@030_0009	tataḥ kṣitistho hy avaruhya yānād<BR>
08,061.002b@030_0010	vṛkodaro gadayā tasya vāhān<BR>
08,061.002b@030_0011	yamakṣayaṃ preṣayitvā mahātmā<BR>
08,061.002b@030_0012	rathaṃ samākarṣata rājasūnoḥ<BR>
08,061.002b@030_0013	tasmād avaplutya rathāt sasarja<BR>
08,061.002b@030_0014	duḥśāsanas tomaram ugravegam<BR>
08,061.002b@030_0015	sa tena viddho hy urasi hy aprameyo<BR>
08,061.002b@030_0016	gadāṃ tasmai visasarjāprameyām<BR>
08,061.002b@030_0017	tataḥ krodhād bhīmasenaḥ kṛtāni<BR>
08,061.002b@030_0018	sarvāṇi duḥkhāny anusaṃsmaran vai<BR>
08,061.002b@030_0019	saṃsmṛtya saṃsmṛtya tathā pratijñām<BR>
08,061.002b@030_0020	ugrām atho rājaputro nyaṣīdat<BR>
08,061.002b@030_0021	saṃcintayan roṣam atīva kopāt<BR>
08,061.002b@030_0022	trayodaśābdaṃ puruṣapravīraḥ<BR>
08,061.002b@030_0023	pragṛhya vajrāśanitulyavegāṃ<BR>
08,061.002b@030_0024	gadāṃ kareṇātha vṛkodaro ruṣā<BR>
08,061.002b@030_0025	nipātayitvā pṛthivītale bhṛśaṃ<BR>
08,061.002b@030_0026	saṃtāḍayām āsa balī vṛkodaraḥ<BR>
08,061.002b@030_0027	atīva saṃtāḍitabhinnagātro<BR>
08,061.002b@030_0028	duḥśāsano vai nipapāta bhūmau<BR>
08,061.002b@030_0029	ākramya kaṇṭhe yudhi rājaputraṃ<BR>
08,061.002b@030_0030	saṃraktanetro hy abravīd dhārtarāṣṭram<BR>
08,061.002b@030_0031	tad brūhi kiṃ tvaṃ parimārgamāṇo<BR>
08,061.002b@030_0032	hy asmān parābhūya ihāgatān punaḥ<BR>
08,061.002b@030_0033	tad idam adya bhṛśasaṃbhṛtaṃ me<BR>
08,061.002b@030_0034	cirārjitaṃ roṣam atipradīptam<BR>
08,061.002b@030_0035	madhu prapāsye tava koṣṭhabhājanād<BR>
08,061.002b@030_0036	ity abravīd bhīmasenas tarasvī<BR>
08,061.002b@030_0037	duḥśāsanaṃ kaṇṭhadeśe pramṛdnaṃs<BR>
08,061.002b@030_0038	tataḥ krūraṃ bhīmasenaś cakāra<BR>
08,061.002b@030_0039	taṃ vyaṃsayitvā sahasā sasāra<BR>
08,061.002b@030_0040	balād asau dhārtarāṣṭras tarasvī<BR>
08,061.002b@030_0041	sapatnatāṃ darśayan dhārtarāṣṭre<BR>
08,061.002b@030_0042	bhīmo 'bhidudrāva sutaṃ tvadīyam<BR>
08,061.002b@030_0043	mṛgaṃ muhuḥ siṃhaśiśur yathā vane<BR>
08,061.002b@030_0044	tathāśv abhidrutya mahābalaṃ balī<BR>
08,061.002b@030_0045	nigṛhya cainaṃ parameṇa karmaṇā<BR>
08,061.002b@030_0046	utkṣipya cotkṣipya ca tūrṇam enam<BR>
08,061.002b@030_0047	bhūmau tadā niṣpipeṣātha vīraḥ<BR>
08,061.002b@030_0048	asiṃ vikośaṃ vimalaṃ cakāra<BR>
08,061.002b@030_0049	kaṇṭhe samākrāmya ca vepamānaṃ<BR>
08,061.002b@030_0050	kṛtvā tu rūpaṃ paramaṃ sughoram<BR>
08,061.002b@030_0051	kālāntakābhyāṃ pratimaṃ tadānīṃ<BR>
08,061.002b@030_0052	vidārya vakṣaḥ sa mahārathasya<BR>
08,061.002b@030_0053	duḥśāsanasya ripuśāsanasya<BR>
08,061.002c	sa vikṣaran nāga iva prabhinno; gadām asmai tumule prāhiṇod vai<BR>
08,061.003a	tayāharad daśa dhanvantarāṇi; duḥśāsanaṃ bhīmasenaḥ prasahya<BR>
08,061.003c	tayā hataḥ patito vepamāno; duḥśāsano gadayā vegavatyā<BR>
08,061.004a	hayāḥ sasūtāś ca hatā narendra; cūrṇīkṛtaś cāsya rathaḥ patantyā<BR>
08,061.004c	vidhvastavarmābharaṇāmbarasrag; viceṣṭamāno bhṛśavedanārtaḥ<BR>
08,061.004d*0931_01	duḥśāsanaṃ pāṇḍavāḥ prekṣya sarve<BR>
08,061.004d*0931_02	hṛṣṭāḥ pāñcālāḥ siṃhanādān amuñcan<BR>
08,061.004d*0932_01	taṃ pātayitvātha vṛkodaro 'yaṃ<BR>
08,061.004d*0932_02	jagarja harṣeṇa vinādayan diśaḥ<BR>
08,061.004d*0932_03	nādena tenākhilapārśvavartino<BR>
08,061.004d*0932_04	mūrchākulāḥ patitās tv ājamīḍha<BR>
08,061.004d*0932_05	sa samīpasthito bhīmo visajñaṃ vīkṣya te sutam<BR>
08,061.004d*0932_06	cakāra khedaṃ manasā cintāṃ ca paramāṃ yayau<BR>
08,061.004d*0932_07	acetanasya rudhiraṃ kathaṃ pāsyāmy ahaṃ ripoḥ<BR>
08,061.004d*0932_08	ajānato 'sya pāpasya durmater mitraghātinaḥ<BR>
08,061.004d*0932_09	evaṃ vicintayad bhīmo dadarśātha vicetanam<BR>
08,061.004d*0932_10	vastreṇāvījayac cainaṃ tena saṃjñām avāpa ha<BR>
08,061.004d*0932_11	dṛṣṭvā sasaṃjñaṃ sāvajñaṃ pādenākramya vakṣasi<BR>
08,061.004d*0932_12	prahṛṣṭarūpo bhīmas tu sāsīḥ provāca taṃ tadā<BR>
08,061.004d*0933_01	bhīmo 'pi vegād avatīrya yānād<BR>
08,061.004d*0933_02	duḥśāsanaṃ vegavān abhyadhāvat<BR>
08,061.005a	tataḥ smṛtvā bhīmasenas tarasvī; sāpatnakaṃ yat prayuktaṃ sutais te<BR>
08,061.005b@031_0001	tasmin sughore tumule vartamāne<BR>
08,061.005b@031_0002	pradhānabhūyiṣṭhataraiḥ samantāt<BR>
08,061.005b@031_0003	duḥśāsanaṃ tatra samīkṣya rājan<BR>
08,061.005b@031_0004	bhīmo mahābāhur acintyakarmā<BR>
08,061.005b@031_0005	smṛtvātha keśagrahaṇaṃ ca devyā<BR>
08,061.005b@031_0006	vastrāpahāraṃ ca rajasvalāyāḥ<BR>
08,061.005b@031_0007	anāgaso bhartṛparāṅmukhāyā<BR>
08,061.005b@031_0008	duḥkhāni dattāny api vipracintya<BR>
08,061.005b@031_0009	jajvāla krodhāmarṣeṇa bhīma<BR>
08,061.005b@031_0010	ājyaprasikto hi yathā hutāśaḥ<BR>
08,061.005b@031_0011	tatrāha karṇaṃ ca suyodhanaṃ ca<BR>
08,061.005b@031_0012	kṛpaṃ drauṇiṃ kṛtavarmāṇam eva<BR>
08,061.005b@031_0013	nihanmi duḥśāsanam adya pāpaṃ<BR>
08,061.005b@031_0014	saṃrakṣyatām adya samastayodhāḥ<BR>
08,061.005b@031_0015	ity evam uktvā sahasābhyadhāvan<BR>
08,061.005b@031_0016	nihantukāmo 'tibalas tarasvī<BR>
08,061.005b@031_0017	tathā tu vikramya raṇe vṛkodaro<BR>
08,061.005b@031_0018	mahāgajaṃ kesariṇo yathaiva<BR>
08,061.005b@031_0019	nigṛhya duḥśāsanam ekavīraḥ<BR>
08,061.005b@031_0020	suyodhanasyādhiratheḥ samakṣam<BR>
08,061.005c	rathād avaplutya gataḥ sa bhūmau; yatnena tasmin praṇidhāya cakṣuḥ<BR>
08,061.005d*0934_01	tato bhīmas tam abravīn mahātmā<BR>
08,061.005d*0934_02	kathaṃ draupadīṃ keśapakṣe pradharṣīḥ<BR>
08,061.005d*0934_03	vadāśu yad gaur iti tad bruvāṇo<BR>
08,061.005d*0934_04	hṛṣṭaḥ samaṃ karṇasuyodhanābhyām<BR>
08,061.005d*0934_05	teṣāṃ samīkṣyāpavite (sic) durātman<BR>
08,061.005d*0934_06	gacchāmi yenādya kulapradhānaḥ<BR>
08,061.005d*0934_07	śrutvā tu tad bhīmavacaḥ sughoraṃ<BR>
08,061.005d*0934_08	duḥśāsano bhīmam idaṃ nirīkṣya<BR>
08,061.005d*0934_09	uvāca bhīmaṃ sa tadā smitena<BR>
08,061.005d*0934_10	saṃpaśyatāṃ kauravasomakānām<BR>
08,061.005d*0934_11	sa eṣa me bāhuvaro 'stu bhūya<BR>
08,061.005d*0934_12	eṣa tvayā rājyaharaḥ samīkṣya<BR>
08,061.005d*0934_13	dyūtacchalād vañcayitā sametāṃ<BR>
08,061.005d*0934_14	kliṣṭām āryāṃ paśyatas te tv anena<BR>
08,061.005d*0934_15	asau karo godhanavān samartho<BR>
08,061.005d*0934_16	viṣasya dātā bhujagendrakalpaḥ<BR>
08,061.005d*0934_17	bhikṣābhujo yena kṛtāḥ samastā<BR>
08,061.005d*0934_18	aṣṭādaśa dvā ca kuruṣva yatnam<BR>
08,061.005d*0935_00	bhīmaḥ<BR>
08,061.005d*0935_01	draupadyās tu kacagrāhe yaḥ prayuktas tvayā karaḥ<BR>
08,061.005d*0935_02	duḥśāsanaḥ<BR>
08,061.005d*0935_02	diśyatāṃ ca sa me pāpin kaṃ tam utpāṭayāmy aham<BR>
08,061.005d*0935_03	ayaṃ karikarākāraḥ kāminīkucamardanaḥ<BR>
08,061.005d*0935_04	saṃjayaḥ<BR>
08,061.005d*0935_04	gosahasrapradātā ca kṣatriyāntakaraḥ karaḥ<BR>
08,061.005d*0935_05	etac chrutvā tu vacanaṃ bhīmaseno 'tyamarṣaṇaḥ<BR>
08,061.005d*0935_06	utpāṭayām āsa bhujaṃ vāmetaram ariṃdama<BR>
08,061.006a	asiṃ samuddhṛtya śitaṃ sudhāraṃ; kaṇṭhe samākramya ca vepamānam<BR>
08,061.006b@032_0001	ye rājasūyāvabhṛthe pavitrā<BR>
08,061.006b@032_0002	jātāḥ kacā yājñasenyā durātman<BR>
08,061.006b@032_0003	te pāṇinā katareṇāvakṛṣṭāḥ<BR>
08,061.006b@032_0004	prabrūhi tvāṃ pṛcchate bhīmasenaḥ<BR>
08,061.006b@032_0005	uktas tathājau sa tadā saroṣaṃ<BR>
08,061.006b@032_0006	jagāda bhīmaṃ parivṛtya netre<BR>
08,061.006b@032_0007	ayaṃ karikarākāraḥ pīnastanavimardanaḥ<BR>
08,061.006b@032_0008	gosahasrapradātā ca kṣatriyāntakaraḥ karaḥ<BR>
08,061.006b@032_0009	anena yājñasenyā me bhīma keśā vikarṣitāḥ<BR>
08,061.006b@032_0010	paśyatāṃ kurumukhyānāṃ yuṣmākaṃ ca sabhāsadām<BR>
08,061.006b@032_0011	evaṃ tv asau rājasutaṃ niśamya<BR>
08,061.006b@032_0012	bruvantam ājau vinipīḍya vakṣaḥ<BR>
08,061.006b@032_0013	bhīmo balād bāhum udhṛtya dorbhyām<BR>
08,061.006b@032_0014	uccair nanādātha samastayodhān<BR>
08,061.006b@032_0015	uvāca yasyāsti balaṃ kulaṃ ca<BR>
08,061.006b@032_0016	rakṣatv asau me 'dya nirastabāhuḥ<BR>
08,061.006b@032_0017	duḥśāsanaṃ jīvitam utsṛjantam<BR>
08,061.006b@032_0018	ākṣipya yodhās tarasā mahābalam<BR>
08,061.006b@032_0019	kruddho raṇe 'tīva karaṃ kareṇa<BR>
08,061.006b@032_0020	utpāṭya vīraḥ sahasaiva rājan<BR>
08,061.006b@032_0021	duḥśāsanaṃ tena tu vīramadhye<BR>
08,061.006b@032_0022	jaghāna vajrāśanisaṃnibhena<BR>
08,061.006c	utkṛtya vakṣaḥ patitasya bhūmāv; athāpibac choṇitam asya koṣṇam<BR>
08,061.006d*0936_01	tato nipātyāsya śiro 'pahṛtya<BR>
08,061.006d*0936_02	tenāsinā tava putrasya rājan<BR>
08,061.006d*0936_03	satyāṃ cikīrṣur matiman pratijñāṃ<BR>
08,061.006d*0936_04	bhīmo 'pibac choṇitam asya koṣṇam<BR>
08,061.006e	āsvādya cāsvādya ca vīkṣamāṇaḥ; kruddho 'tivelaṃ prajagāda vākyam<BR>
08,061.007a	stanyasya mātur madhusarpiṣo vā; mādhvīkapānasya ca satkṛtasya<BR>
08,061.007c	divyasya vā toyarasasya pānāt; payodadhibhyāṃ mathitāc ca mukhyāt<BR>
08,061.007d*0937_01	anyāni pānāni ca yāni loke<BR>
08,061.007d*0937_02	sudhāmṛtasvādurasāni tebhyaḥ<BR>
08,061.007d*0938_01	tathekṣusārasya manoharasya<BR>
08,061.007e	sarvebhya evābhyadhiko raso 'yaṃ; mato mamādyāhitalohitasya<BR>
08,061.007f*0939_01	athāha bhīmaḥ punar ugrakarmā<BR>
08,061.007f*0939_02	duḥśāsanaṃ krodhaparītacetāḥ<BR>
08,061.007f*0939_03	gatāsum ālokya vihasya susvaraṃ<BR>
08,061.007f*0939_04	kiṃ vā kuryāṃ mṛtyunā rakṣito 'si<BR>
08,061.008a	evaṃ bruvāṇaṃ punar ādravantam; āsvādya valgantam atiprahṛṣṭam<BR>
08,061.008c	ye bhīmasenaṃ dadṛśus tadānīṃ; bhayena te 'pi vyathitā nipetuḥ<BR>
08,061.009a	ye cāpi tatrāpatitā manuṣyās; teṣāṃ karebhyaḥ patitaṃ ca śastram<BR>
08,061.009c	bhayāc ca saṃcukruśur uccakais te; nimīlitākṣā dadṛśuś ca tan na<BR>
08,061.010a	ye tatra bhīmaṃ dadṛśuḥ samantād; dauḥśāsanaṃ tadrudhiraṃ pibantam<BR>
08,061.010c	sarve palāyanta bhayābhipannā; nāyaṃ manuṣya iti bhāṣamāṇāḥ<BR>
08,061.010d*0940_00	saṃjayaḥ<BR>
08,061.010d*0940_01	sa pītvā rudhiraṃ tasya caraṇau gṛhya bhārata<BR>
08,061.010d@033_0001	tasmin kṛte bhīmasenena rūpe<BR>
08,061.010d@033_0002	dṛṣṭvā ca tac cchoṇitaṃ pīyamānam<BR>
08,061.010d@033_0003	saṃprādravaṃś citrasenena sārdhaṃ<BR>
08,061.010d@033_0004	bhīmaṃ rakṣo bhāṣamāṇā bhayārtāḥ<BR>
08,061.010d@033_0005	yudhāmanyuḥ pradrutaṃ citrasenaṃ<BR>
08,061.010d@033_0006	mahānīkaṃ smābhyayād rājaputraḥ<BR>
08,061.010d@033_0007	vivyādha cainaṃ niśitaiḥ pṛṣatkair<BR>
08,061.010d@033_0008	vyapetabhīḥ saptabhir āśumuktaiḥ<BR>
08,061.010d@033_0009	padākrāntaḥ sarpaval lelihāno<BR>
08,061.010d@033_0010	mahoragaḥ krodhaviṣaṃ sisṛkṣuḥ<BR>
08,061.010d@033_0011	nivṛtya pāñcālajam abhyavidhyat<BR>
08,061.010d@033_0012	tribhiḥ śaraiḥ sārathiṃ cāpy avidhyat<BR>
08,061.010d@033_0013	tataḥ supuṅkhena supatritena<BR>
08,061.010d@033_0014	susaṃśitāgreṇa śareṇa śūraḥ<BR>
08,061.010d@033_0015	ākarṇamuktena samāhitena<BR>
08,061.010d@033_0016	yudhāmanyus tasya śiro jahāra<BR>
08,061.010d@033_0017	tasmin hate bhrātari citrasene<BR>
08,061.010d@033_0018	kruddhaḥ karṇaḥ pauruṣaṃ darśayānaḥ<BR>
08,061.010d@033_0019	dudrāva tat pāṇḍavānām anīkaṃ<BR>
08,061.010d@033_0020	pratyudyāto nakulenāmitaujāḥ<BR>
08,061.010d@033_0021	bhīmo 'pi hatvā tatraiva duḥśāsanam amarṣaṇam<BR>
08,061.010d@033_0022	pūrayitvāñjaliṃ bhūyo rudhirasyogranisvanaḥ<BR>
08,061.011a	śṛṇvatāṃ lokavīrāṇām idaṃ vacanam abravīt<BR>
08,061.011b*0941_01	ity uccair vacanaṃ prāha pratinṛtya vṛkodaraḥ<BR>
08,061.011c	eṣa te rudhiraṃ kaṇṭhāt pibāmi puruṣādhama<BR>
08,061.011e	brūhīdānīṃ susaṃrabdhaḥ punar gaur iti gaur iti<BR>
08,061.011f*0942_01	ye tadāsmān pranṛtyanti punar gaur iti gaur iti<BR>
08,061.011f*0942_02	tān vayaṃ pratinṛtyāmaḥ punar gaur iti gaur iti<BR>
08,061.012a	pramāṇakoṭyāṃ śayanaṃ kālakūṭasya bhojanam<BR>
08,061.012c	daśanaṃ cāhibhiḥ kaṣṭaṃ dāhaṃ ca jatuveśmani<BR>
08,061.013a	dyūtena rājyaharaṇam araṇye vasatiś ca yā<BR>
08,061.013b*0943_01	draupadyāḥ keśapakṣasya grahaṇaṃ ca sudāruṇam<BR>
08,061.013c	iṣvastrāṇi ca saṃgrāmeṣv asukhāni ca veśmani<BR>
08,061.013d*0944_01	virāṭabhavane yaś ca kleśo 'smākaṃ pṛthagvidhaḥ<BR>
08,061.013d*0945_01	śakuner dhārtarāṣṭrasya rādheyasya ca mantrite<BR>
08,061.013d*0945_02	anubhūtāni duḥkhāni teṣāṃ hetus tvam eva hi<BR>
08,061.014a	duḥkhāny etāni jānīmo na sukhāni kadā cana<BR>
08,061.014c	dhṛtarāṣṭrasya daurātmyāt saputrasya sadā vayam<BR>
08,061.014d*0946_01	sukhāny etāni jānīmo labdhavanto na saṃśayaḥ<BR>
08,061.015a	ity uktvā vacanaṃ rājañ jayaṃ prāpya vṛkodaraḥ<BR>
08,061.015c	punar āha mahārāja smayaṃs tau keśavārjunau<BR>
08,061.015d*0947_01	asṛgdigdho visravallohitāsyaḥ<BR>
08,061.015d*0947_02	kruddho 'tyarthaṃ bhīmasenas tarasvī<BR>
08,061.015d*0948_01	raktārdragātras tu tato mahātmā<BR>
08,061.015d*0948_02	gadāpāṇiḥ kāla ivāntakāle<BR>
08,061.015d*0948_03	vibhīṣayānas tava putrasainyam<BR>
08,061.015d*0948_04	itas tato dhāvati vāhinīṃ te<BR>
08,061.015d*0948_05	tataḥ kṣaṇād bhārata śūnyam āsīd<BR>
08,061.015d*0948_06	āyodhanaṃ ghorataraṃ kurūṇām<BR>
08,061.015d*0948_07	yatrājimadhye prāpibad bhīmaseno<BR>
08,061.015d*0948_08	duḥśāsanasya rudhiraṃ krodhadīptaḥ<BR>
08,061.015d*0948_09	sa hatvā samare rājan rājaputraṃ mahābalam<BR>
08,061.015d*0948_10	pūrṇakāmo madodagraḥ siṃho rurum ivotkaṭam<BR>
08,061.015d*0948_11	rudhirārdro mahārāja hy aśobhata paraṃtapaḥ<BR>
08,061.015d*0948_12	sapuṣpaḥ kiṃśuka iva raktād raktataro babhau<BR>
08,061.015d*0948_13	rudhirārdravapur ghoraḥ kruddho rājan vaco 'bravīt<BR>
08,061.015d*0949_01	brūhīdānīṃ pāpamate nṛśaṃsa patito hy asi<BR>
08,061.015d*0950_01	brūhīdānīṃ pāpamate nṛśaṃsa<BR>
08,061.015d*0950_02	apatir hy asi drupadasyātmajā tvam<BR>
08,061.016a	duḥśāsane yad raṇe saṃśrutaṃ me; tad vai sarvaṃ kṛtam adyeha vīrau<BR>
08,061.016c	adyaiva dāsyāmy aparaṃ dvitīyaṃ; duryodhanaṃ yajñapaśuṃ viśasya<BR>
08,061.016e	śiro mṛditvā ca padā durātmanaḥ; śāntiṃ lapsye kauravāṇāṃ samakṣam<BR>
08,061.016f*0951_01	yā cāpatiḥ sā sapatir hi jātā<BR>
08,061.016f*0951_02	yās tāḥ sapatayo 'patayas tu jātāḥ<BR>
08,061.016f*0951_03	paśyantu citraṃ vividhaṃ hi loke<BR>
08,061.016f*0951_04	ye vai tilāḥ ṣaṇḍatilā babhūvuḥ<BR>
08,061.016f*0951_05	te cet siddhā nidhanaṃ gatāḥ pare<BR>
08,061.016f*0951_06	kiṃ citrarūpaṃ bata jīvaloke<BR>
08,061.017a	etāvad uktvā vacanaṃ prahṛṣṭo; nanāda coccai rudhirārdragātraḥ<BR>
08,061.017c	nanarta caivātibalo mahātmā; vṛtraṃ nihatyeva sahasranetraḥ<BR>
08,061.017d*0952_01	dṛṣṭvā tu nṛtyantam udagrarūpaṃ<BR>
08,061.017d*0952_02	kālaṃ yathā tv antakāle prajānām<BR>
08,061.017d*0952_03	mahad bhayaṃ cādhirathiṃ viveśa<BR>
08,061.017d*0952_04	jaye nirāśāś ca sutās tvadīyāḥ<BR>
08,062.001	saṃjaya uvāca<BR>
08,062.001a	duḥśāsane tu nihate putrās tava mahārathāḥ<BR>
08,062.001c	mahākrodhaviṣā vīrāḥ samareṣv apalāyinaḥ<BR>
08,062.001e	daśa rājan mahāvīryo bhīmaṃ prācchādayañ śaraiḥ<BR>
08,062.002a	kavacī niṣaṅgī pāśī daṇḍadhāro dhanurdharaḥ<BR>
08,062.002c	alolupaḥ śalaḥ saṃdho vātavegasuvarcasau<BR>
08,062.003a	ete sametya sahitā bhrātṛvyasanakarśitāḥ<BR>
08,062.003c	bhīmasenaṃ mahābāhuṃ mārgaṇaiḥ samavārayan<BR>
08,062.004a	sa vāryamāṇo viśikhaiḥ samantāt tair mahārathaiḥ<BR>
08,062.004c	bhīmaḥ krodhābhiraktākṣaḥ kruddhaḥ kāla ivābabhau<BR>
08,062.004d*0953_01	tataḥ parivṛto rājan navabhiḥ śatrutāpanaiḥ<BR>
08,062.004d*0953_02	duḥśāsanād avarajaiḥ putrais tava vṛkodaraḥ<BR>
08,062.005a	tāṃs tu bhallair mahāvegair daśabhir daśabhiḥ śitaiḥ<BR>
08,062.005c	rukmāṅgado rukmapuṅkhaiḥ pārtho ninye yamakṣayam<BR>
08,062.006a	hateṣu teṣu vīreṣu pradudrāva balaṃ tava<BR>
08,062.006c	paśyataḥ sūtaputrasya pāṇḍavasya bhayārditam<BR>
08,062.007a	tataḥ karṇo mahārāja praviveśa mahāraṇam<BR>
08,062.007c	dṛṣṭvā bhīmasya vikrāntam antakasya prajāsv iva<BR>
08,062.008a	tasya tv ākārabhāvajñaḥ śalyaḥ samitiśobhanaḥ<BR>
08,062.008c	uvāca vacanaṃ karṇaṃ prāptakālam ariṃdama<BR>
08,062.008e	mā vyathāṃ kuru rādheya naitat tvayy upapadyate<BR>
08,062.009a	ete dravanti rājāno bhīmasenabhayārditāḥ<BR>
08,062.009c	duryodhanaś ca saṃmūḍho bhrātṛvyasanaduḥkhitaḥ<BR>
08,062.010a	duḥśāsanasya rudhire pīyamāne mahātmanā<BR>
08,062.010c	vyāpannacetasaś caiva śokopahatamanyavaḥ<BR>
08,062.011a	duryodhanam upāsante parivārya samantataḥ<BR>
08,062.011c	kṛpaprabhṛtayaḥ karṇa hataśeṣāś ca sodarāḥ<BR>
08,062.012a	pāṇḍavā labdhalakṣāś ca dhanaṃjayapurogamāḥ<BR>
08,062.012c	tvām evābhimukhāḥ śūrā yuddhāya samupāsthitāḥ<BR>
08,062.013a	sa tvaṃ puruṣaśārdūla pauruṣe mahati sthitaḥ<BR>
08,062.013c	kṣatradharmaṃ puraskṛtya pratyudyāhi dhanaṃjayam<BR>
08,062.014a	bhāro hi dhārtarāṣṭreṇa tvayi sarvaḥ samarpitaḥ<BR>
08,062.014c	tam udvaha mahābāho yathāśakti yathābalam<BR>
08,062.014e	jaye syād vipulā kīrtir dhruvaḥ svargaḥ parājaye<BR>
08,062.015a	vṛṣasenaś ca rādheya saṃkruddhas tanayas tava<BR>
08,062.015c	tvayi mohasamāpanne pāṇḍavān abhidhāvati<BR>
08,062.016a	etac chrutvā tu vacanaṃ śalyasyāmitatejasaḥ<BR>
08,062.016c	hṛdi mānuṣyakaṃ bhāvaṃ cakre yuddhāya susthiram<BR>
08,062.017a	tataḥ kruddho vṛṣaseno 'bhyadhāvad; ātasthivāṃsaṃ svarathaṃ hatārim<BR>
08,062.017c	vṛkodaraṃ kālam ivāttadaṇḍaṃ; gadāhastaṃ pothamānaṃ tvadīyān<BR>
08,062.017d*0954_01	bhīmaṃ samāyāntam amitrasāham<BR>
08,062.017d*0954_02	bāṇaiḥ kirantaṃ pratiyātya cograṃ<BR>
08,062.017d*0954_03	vyāttānanaṃ kālam ivāpatantam<BR>
08,062.018a	tam abhyadhāvan nakulaḥ pravīro; roṣād amitraṃ pratudan pṛṣatkaiḥ<BR>
08,062.018c	karṇasya putraṃ samare prahṛṣṭaṃ; jiṣṇur jighāṃsur maghaveva jambham<BR>
08,062.019a	tato dhvajaṃ sphāṭikacitrakambuṃ; ciccheda vīro nakulaḥ kṣureṇa<BR>
08,062.019c	karṇātmajasyeṣvasanaṃ ca citraṃ; bhallena jāmbūnadapaṭṭanaddham<BR>
08,062.020a	athānyad ādāya dhanuḥ suśīghraṃ; karṇātmajaḥ pāṇḍavam abhyavidhyat<BR>
08,062.020c	divyair mahāstrair nakulaṃ mahāstro; duḥśāsanasyāpacitiṃ yiyāsuḥ<BR>
08,062.021a	tataḥ kruddho nakulas taṃ mahātmā; śarair maholkāpratimair avidhyat<BR>
08,062.021c	divyair astrair abhyavidhyac ca so 'pi; karṇasya putro nakulaṃ kṛtāstraḥ<BR>
08,062.021d*0955_01	śarābhighātāc ca ruṣā ca rājan<BR>
08,062.021d*0955_02	svayaṃ ca bhāsāstrasamīraṇāc ca<BR>
08,062.021d*0955_03	jajvāla karṇasya suto 'timātram<BR>
08,062.021d*0955_04	iddho yathā jyāhutibhir hutāśaḥ<BR>
08,062.022a	karṇasya putro nakulasya rājan; sarvān aśvān akṣiṇod uttamāstraiḥ<BR>
08,062.022b*0956_01	āsīt sughoraṃ bharatapravīra<BR>
08,062.022b*0956_02	yuddhaṃ tadā karṇajapāṇḍavābhyām<BR>
08,062.022c	vanāyujān sukumārasya śubhrān; alaṃkṛtāñ jātarūpeṇa śīghrān<BR>
08,062.022d*0957_01	jaghāna cāśvān nakulasya vīro<BR>
08,062.022d*0957_02	raṇājire sūtaputrasya putraḥ<BR>
08,062.023a	tato hatāśvād avaruhya yānād; ādāya carma ruciraṃ cāṣṭacandram<BR>
08,062.023c	ākāśasaṃkāśam asiṃ gṛhītvā; poplūyamānaḥ khagavac cacāra<BR>
08,062.024a	tato 'ntarikṣe nṛvarāśvanāgāṃś; ciccheda mārgān vicaran vicitrān<BR>
08,062.024b*0958_01	tato 'sya pakṣān anayad yamāya<BR>
08,062.024b*0958_02	dvisāhasrān nakulaḥ kṣiprakārī<BR>
08,062.024c	te prāpatann asinā gāṃ viśastā; yathāśvamedhe paśavaḥ śamitrā<BR>
08,062.025a	dvisāhasrā viditā yuddhaśauṇḍā; nānādeśyāḥ subhṛtāḥ satyasaṃdhāḥ<BR>
08,062.025c	ekena śīghraṃ nakulena kṛttāḥ; sārepsunevottamacandanās te<BR>
08,062.026a	tam āpatantaṃ nakulaṃ so 'bhipatya; samantataḥ sāyakair abhyavidhyat<BR>
08,062.026a*0959_01	karṇasya putraḥ sahasābhipatya ca<BR>
08,062.026a*0959_02	raṇe jighāṃsuṃ niśitair anekaiḥ<BR>
08,062.026b*0960_01	bhūmau carantaṃ nakulaṃ rathasthāḥ<BR>
08,062.026b*0960_02	samantataḥ sāyakaiḥ pratyagṛhṇan<BR>
08,062.026c	sa tudyamāno nakulaḥ pṛṣatkair; vivyādha vīraṃ sa cukopa viddhaḥ<BR>
08,062.026d*0961_01	mahābhaye rakṣyamāṇo mahātmā<BR>
08,062.026d*0961_02	bhrātrā bhīmenākarot tatra bhīmam<BR>
08,062.027a	taṃ karṇaputro vidhamantam ekaṃ; narāśvamātaṅgarathapravekān<BR>
08,062.027c	krīḍantam aṣṭādaśabhiḥ pṛṣatkair; vivyādha vīraṃ sa cukopa viddhaḥ<BR>
08,062.027d*0962_01	sa tena viddho 'tibhṛśaṃ tarasvī<BR>
08,062.027d*0962_02	mahāhave vṛṣasenena rājan<BR>
08,062.028a	tato 'bhyadhāvat samare jighāṃsuḥ; karṇātmajaṃ pāṇḍusuto nṛvīraḥ<BR>
08,062.028b*0963_01	vitatya pakṣau sahasā patantaṃ<BR>
08,062.028b*0963_02	śyenaṃ yathaivāmiṣalubdham ājau<BR>
08,062.028b*0963_03	avākirad vṛṣasenas tatas taṃ<BR>
08,062.028b*0963_04	śitaiḥ śarair nakulam udāravīryam<BR>
08,062.028b*0963_05	sa tān moghāṃs tasya kurvañ śaraughāṃś<BR>
08,062.028b*0963_06	cacāra mārgān nakulaś citrarūpān<BR>
08,062.028b*0963_07	athāsya tūrṇaṃ carato narendra<BR>
08,062.028b*0963_08	khaḍgena citraṃ nakulasya tasya<BR>
08,062.028c	tasyeṣubhir vyadhamat karṇaputro; mahāraṇe carma sahasratāram<BR>
08,062.029a	tasyāyasaṃ niśitaṃ tīkṣṇadhāram; asiṃ vikośaṃ gurubhārasāham<BR>
08,062.029c	dviṣaccharīrāpaharaṃ sughoram; ādhunvataḥ sarpam ivograrūpam<BR>
08,062.030a	kṣipraṃ śaraiḥ ṣaḍbhir amitrasāhaś; cakarta khaḍgaṃ niśitaiḥ sudhāraiḥ<BR>
08,062.030c	punaś ca pītair niśitaiḥ pṛṣatkaiḥ; stanāntare gāḍham athābhyavidhyat<BR>
08,062.030d*0964_01	kṛtvā tu tad duṣkaram āryajuṣṭaṃ<BR>
08,062.030d*0964_02	narair anyaiḥ karma raṇe mahātmā<BR>
08,062.030d*0964_03	yayau rathaṃ bhīmasenasya rājañ<BR>
08,062.030d*0964_04	śarābhitapto nakulo mahātmā<BR>
08,062.031a	sa bhīmasenasya rathaṃ hatāśvo; mādrīsutaḥ karṇasutābhitaptaḥ<BR>
08,062.031c	āpupluve siṃha ivācalāgraṃ; saṃprekṣamāṇasya dhanaṃjayasya<BR>
08,062.031d*0965_01	sa bhīmasenasya rathaṃ ca hatvā<BR>
08,062.031d*0965_02	vavarṣa vai śaravarṣaṃ sughoram<BR>
08,062.031d@034_0001	tataḥ kruddho vṛṣaseno mahātmā<BR>
08,062.031d@034_0002	vavarṣa tāv iṣujālena vīraḥ<BR>
08,062.031d@034_0003	mahārathāv ekarathe sametau<BR>
08,062.031d@034_0004	śaraiḥ prabhindann iva pāṇḍaveyau<BR>
08,062.031d@034_0005	tasmin rathe nihate pāṇḍavasya<BR>
08,062.031d@034_0006	kṣipraṃ ca khaḍge viśikhair nikṛtte<BR>
08,062.031d@034_0007	bhīmārjunau vṛṣasenāya kruddhau<BR>
08,062.031d@034_0008	vavarṣatuḥ śaravarṣaṃ sughoram<BR>
08,062.031d@034_0009	athābravīn mārutiḥ phalgunaṃ tu<BR>
08,062.031d@034_0010	paśyasvainaṃ nakulaṃ pīḍayantam<BR>
08,062.031d@034_0011	ayaṃ ca no bādhate karṇaputras<BR>
08,062.031d@034_0012	tasmād bhavān pratyupayātu kārṇim<BR>
08,062.031d@034_0013	sa tan niśamyaiva vacaḥ kirīṭī<BR>
08,062.031d@034_0014	rathaṃ samāsādya vṛkodarasya<BR>
08,062.031d@034_0015	kapidhvajaṃ keśavasaṃgṛhītaṃ<BR>
08,062.031d@034_0016	praiṣīd ugro vṛṣasenāya vāham<BR>
08,062.032a	nakulam atha viditvā chinnabāṇāsanāsiṃ; viratham ariśarārtaṃ karṇaputrāstrabhagnam<BR>
08,062.032c	pavanadhutapatākā hrādino valgitāśvā; varapuruṣaniyattās te rathāḥ śīghram īyuḥ<BR>
08,062.033a	drupadasutavariṣṭhāḥ pañca śaineyaṣaṣṭhā; drupadaduhitṛputrāḥ pañca cāmitrasāhāḥ<BR>
08,062.033c	dviradarathanarāśvān sūdayantas tvadīyān; bhujagapatinikāśair mārgaṇair āttaśastrāḥ<BR>
08,062.034a	atha tava rathamukhyās tān pratīyus tvaranto; hṛdikasutakṛpau ca drauṇiduryodhanau ca<BR>
08,062.034c	śakuniśukavṛkāś ca krāthadevāvṛdhau ca; dviradajaladaghoṣaiḥ syandanaiḥ kārmukaiś ca<BR>
08,062.035a	tava naravaravaryās tān daśaikaṃ ca vīrān; pravaraśaravarāgryais tāḍayanto 'bhyarundhan<BR>
08,062.035c	navajaladasavarṇair hastibhis tān udīyur; giriśikharanikāśair bhīmavegaiḥ kuṇindāḥ<BR>
08,062.036a	sukalpitā haimavatā madotkaṭā; raṇābhikāmaiḥ kṛtibhiḥ samāsthitāḥ<BR>
08,062.036c	suvarṇajālāvatatā babhur gajās; tathā yathā vai jaladāḥ savidyutaḥ<BR>
08,062.037a	kuṇindaputro daśabhir mahāyasaiḥ; kṛpaṃ sasūtāśvam apīḍayad bhṛśam<BR>
08,062.037c	tataḥ śaradvatsutasāyakair hataḥ; sahaiva nāgena papāta bhūtale<BR>
08,062.038a	kuṇindaputrāvarajas tu tomarair; divākarāṃśupratimair ayasmayaiḥ<BR>
08,062.038c	rathaṃ ca vikṣobhya nanāda nardatas; tato 'sya gāndhārapatiḥ śiro 'harat<BR>
08,062.039a	tataḥ kuṇindeṣu hateṣu teṣv atha; prahṛṣṭarūpās tava te mahārathāḥ<BR>
08,062.039c	bhṛśaṃ pradadhmur lavaṇāmbusaṃbhavān; parāṃś ca bāṇāsanapāṇayo 'bhyayuḥ<BR>
08,062.040a	athābhavad yuddham atīva dāruṇaṃ; punaḥ kurūṇāṃ saha pāṇḍusṛñjayaiḥ<BR>
08,062.040c	śarāsiśaktyṛṣṭigadāparaśvadhair; narāśvanāgāsuharaṃ bhṛśākulam<BR>
08,062.041a	rathāśvamātaṅgapadātibhis tataḥ; parasparaṃ viprahatāpatan kṣitau<BR>
08,062.041c	yathā savidyutstanitā balāhakāḥ; samāsthitā digbhya ivogramārutaiḥ<BR>
08,062.042a	tataḥ śatānīkahatān mahāgajāṃs; tathā rathān pattigaṇāṃś ca tāvakān<BR>
08,062.042c	jaghāna bhojaś ca hayān athāpatan; viśastrakṛttāḥ kṛtavarmaṇā dvipāḥ<BR>
08,062.043a	athāpare drauṇiśarāhatā dvipās; trayaḥ sasarvāyudhayodhaketavaḥ<BR>
08,062.043c	nipetur urvyāṃ vyasavaḥ prapātitās; tathā yathā vajrahatā mahācalāḥ<BR>
08,062.044a	kuṇindarājāvarajād anantaraḥ; stanāntare patrivarair atāḍayat<BR>
08,062.044c	tavātmajaṃ tasya tavātmajaḥ śaraiḥ; śitaiḥ śarīraṃ bibhide dvipaṃ ca tam<BR>
08,062.045a	sa nāgarājaḥ saha rājasūnunā; papāta raktaṃ bahu sarvataḥ kṣaran<BR>
08,062.045c	śacīśavajraprahato 'mbudāgame; yathā jalaṃ gairikaparvatas tathā<BR>
08,062.046a	kuṇindaputraprahito 'paradvipaḥ; śukaṃ sasūtāśvarathaṃ vyapothayat<BR>
08,062.046c	tato 'patat krāthaśarābhidāritaḥ; saheśvaro vajrahato yathā giriḥ<BR>
08,062.047a	rathī dvipasthena hato 'patac charaiḥ; krāthādhipaḥ parvatajena durjayaḥ<BR>
08,062.047c	savājisūteṣvasanas tathāpatad; yathā mahāvātahato mahādrumaḥ<BR>
08,062.048a	vṛko dvipasthaṃ girirājavāsinaṃ; bhṛśaṃ śarair dvādaśabhiḥ parābhinat<BR>
08,062.048c	tato vṛkaṃ sāśvarathaṃ mahājavaṃ; tvaraṃś caturbhiś caraṇe vyapothayat<BR>
08,062.049a	sa nāgarājaḥ saniyantṛko 'patat; parāhato babhrusuteṣubhir bhṛśam<BR>
08,062.049a*0966_01	samāgato yatra vṛko mahābalaḥ<BR>
08,062.049b*0967_01	sa pothito nāgavareṇa vīryavān<BR>
08,062.049b*0967_02	parābhinad dvādaśabhiḥ śilīmukhaiḥ<BR>
08,062.049b*0967_03	vṛkeṇa bāṇābhihato 'patat kṣitau<BR>
08,062.049b*0967_04	sa vāraṇo babhrusutena sārdham<BR>
08,062.049b*0968_01	kuṇindarājasya suto 'paras tadā<BR>
08,062.049b*0968_02	dvipena devāpṛthu[daivāvṛdha?]m abhyapīḍayat<BR>
08,062.049c	sa cāpi devāvṛdhasūnur arditaḥ; papāta nunnaḥ sahadevasūnunā<BR>
08,062.050a	viṣāṇapotrāparagātraghātinā; gajena hantuṃ śakuneḥ kuṇindajaḥ<BR>
08,062.050b*0969_01	nināya vaivasvatamandiraṃ raṇe<BR>
08,062.050c	jagāma vegena bhṛśārdayaṃś ca taṃ; tato 'sya gāndhārapatiḥ śiro 'harat<BR>
08,062.051a	tataḥ śatānīkahatā mahāgajā; hayā rathāḥ pattigaṇāś ca tāvakāḥ<BR>
08,062.051c	suparṇavātaprahatā yathā nagās; tathā gatā gām avaśā vicūrṇitāḥ<BR>
08,062.052a	tato 'bhyavidhyad bahubhiḥ śitaiḥ śaraiḥ; kuṇindaputro nakulātmajaṃ smayan<BR>
08,062.052c	tato 'sya kāyān nicakarta nākuliḥ; śiraḥ kṣureṇāmbujasaṃnibhānanam<BR>
08,062.053a	tataḥ śatānīkam avidhyad āśugais; tribhiḥ śitaiḥ karṇasuto 'rjunaṃ tribhiḥ<BR>
08,062.053c	tribhiś ca bhīmaṃ nakulaṃ ca saptabhir; janārdanaṃ dvādaśabhiś ca sāyakaiḥ<BR>
08,062.054a	tad asya karmātimanuṣyakarmaṇaḥ; samīkṣya hṛṣṭāḥ kuravo 'bhyapūjayan<BR>
08,062.054c	parākramajñās tu dhanaṃjayasya te; huto 'yam agnāv iti taṃ tu menire<BR>
08,062.055a	tataḥ kirīṭī paravīraghātī; hatāśvam ālokya narapravīram<BR>
08,062.055b*0970_01	mādrīsutaṃ nakulaṃ lokamadhye<BR>
08,062.055b*0970_02	samīkṣya kṛṣṇaṃ bhṛśavikṣataṃ ca<BR>
08,062.055c	tam abhyadhāvad vṛṣasenam āhave; sa sūtajasya pramukhe sthitaṃ tadā<BR>
08,062.056a	tam āpatantaṃ naravīram ugraṃ; mahāhave bāṇasahasradhāriṇam<BR>
08,062.056b*0971_01	tam āpatantaṃ tarasograrūpaṃ<BR>
08,062.056b*0971_02	kurūttamaṃ bāṇasahasradhāram<BR>
08,062.056c	abhyāpatat karṇasuto mahāratho; yathaiva cendraṃ namuciḥ purātane<BR>
08,062.056d*0972_01	tau tatra śūrau rathakuñjarau raṇe<BR>
08,062.056d*0972_02	parasparasyābhimukhau mahārathau<BR>
08,062.056d*0972_03	sasarjatuḥ śarasaṃghān anekān<BR>
08,062.056d*0972_04	saṃbhrāntarūpau subhṛśaṃ tadānīm<BR>
08,062.057a	tato 'dbhutenaikaśatena pārthaṃ; śarair viddhvā sūtaputrasya putraḥ<BR>
08,062.057c	nanāda nādaṃ sumahānubhāvo; viddhveva śakraṃ namuciḥ purā vai<BR>
08,062.058a	punaḥ sa pārthaṃ vṛṣasena ugrair; bāṇair avidhyad bhujamūlamadhye<BR>
08,062.058c	tathaiva kṛṣṇaṃ navabhiḥ samārdayat; punaś ca pārthaṃ daśabhiḥ śitāgraiḥ<BR>
08,062.058d*0973_01	pūrvaṃ tathā vṛṣasenena viddho<BR>
08,062.058d*0973_02	mahājavaiḥ śvetahayaḥ śarais taiḥ<BR>
08,062.058d*0973_03	saṃrambham īṣad gamito vadhāya<BR>
08,062.058d*0973_04	karṇātmajasyātha manaḥ pradadhre<BR>
08,062.059a	tataḥ kirīṭī raṇamūrdhni kopāt; kṛtvā triśākhāṃ bhrukuṭiṃ lalāṭe<BR>
08,062.059b@035_0001	mumoca tūrṇaṃ viśikhān mahātmā<BR>
08,062.059b@035_0002	vadhe dhṛtaḥ karṇasutasya saṃkhye<BR>
08,062.059b@035_0003	āraktanetro 'ntakaśatruhantā<BR>
08,062.059b@035_0004	uvāca karṇaṃ bhṛśam utsmayaṃs tadā<BR>
08,062.059b@035_0005	duryodhanaṃ drauṇimukhāṃś ca sarvān<BR>
08,062.059b@035_0006	ahaṃ raṇe vṛṣasenaṃ tam ugram<BR>
08,062.059b@035_0007	saṃpaśyataḥ karṇa tavādya saṃkhye<BR>
08,062.059b@035_0008	nayāmi lokaṃ niśitaiḥ pṛṣatkaiḥ<BR>
08,062.059b@035_0009	yamasya yāvad dhi janā vadanti<BR>
08,062.059b@035_0010	bhavadbhiḥ sarvair mama sūnur hato 'sau<BR>
08,062.059b@035_0011	eko ratho madvihīnas tarasvī<BR>
08,062.059b@035_0012	ahaṃ haniṣye bhavatāṃ samakṣam<BR>
08,062.059b@035_0013	saṃrakṣyatāṃ rathasaṃsthāḥ suto 'yam<BR>
08,062.059b@035_0014	ahaṃ haniṣye vṛṣasenam enam<BR>
08,062.059b@035_0015	paścād vadhiṣye tvām api saṃpramūḍham<BR>
08,062.059b@035_0016	ahaṃ haniṣye 'rjuna ājimadhye<BR>
08,062.059b@035_0017	tam adya mūlaṃ kalahasya saṃkhye<BR>
08,062.059b@035_0018	duryodhanāpāśrayajātadarpam<BR>
08,062.059b@035_0019	tvām adya hantāsmi raṇe prasahya<BR>
08,062.059b@035_0020	asyaiva hantā yudhi bhīmasenaḥ<BR>
08,062.059b@035_0021	duryodhanasyādhamapūruṣasya<BR>
08,062.059b@035_0022	yasyānayād eṣa mahān kṣayo 'bhavat<BR>
08,062.059b@035_0023	sa evam uktvā vinimṛjya cāpaṃ<BR>
08,062.059b@035_0024	lakṣyaṃ hi kṛtvā vṛṣasenam ājau<BR>
08,062.059c	mumoca bāṇān viśikhān mahātmā; vadhāya rājan sūtaputrasya saṃkhye<BR>
08,062.060a	vivyādha cainaṃ daśabhiḥ pṛṣatkair; marmasv asaktaṃ prasabhaṃ kirīṭī<BR>
08,062.060c	ciccheda cāsyeṣvasanaṃ bhujau ca; kṣuraiś caturbhiḥ śira eva cograiḥ<BR>
08,062.061a	sa pārthabāṇābhihataḥ papāta; rathād vibāhur viśirā dharāyām<BR>
08,062.061c	supuṣpitaḥ parṇadharo 'tikāyo; vāteritaḥ śāla ivādriśṛṅgāt<BR>
08,062.062a	taṃ prekṣya bāṇābhihataṃ patantaṃ; rathāt sutaṃ sūtajaḥ kṣiprakārī<BR>
08,062.062c	rathaṃ rathenāśu jagāma vegāt; kirīṭinaḥ putravadhābhitaptaḥ<BR>
08,062.062d@036_0000	saṃjayaḥ<BR>
08,062.062d@036_0001	tam āyāntam abhiprekṣya velodvṛttam ivārṇavam<BR>
08,062.062d@036_0002	garjantaṃ sumahākāyaṃ durnivāraṃ surair api<BR>
08,062.062d@036_0003	arjunaṃ prāha dāśārhaḥ prahasya puruṣarṣabhaḥ<BR>
08,062.062d@036_0004	ayaṃ sa ratha āyāti śvetāśvaḥ śalyasārathiḥ<BR>
08,062.062d@036_0005	yena te saha yoddhavyaṃ sthiro bhava dhanaṃjaya<BR>
08,062.062d@036_0006	paśya cainaṃ samāyuktaṃ rathaṃ karṇasya pāṇḍava<BR>
08,062.062d@036_0007	śvetavājisamāyuktaṃ yuktaṃ rādhāsutena ca<BR>
08,062.062d@036_0008	nānāpatākākalilaṃ kiṅkiṇījālamālinam<BR>
08,062.062d@036_0009	uhyamānam ivākāśe vimānaṃ pāṇḍurair hayaiḥ<BR>
08,062.062d@036_0010	dhvajaṃ ca paśya karṇasya nāgakakṣaṃ mahātmanaḥ<BR>
08,062.062d@036_0011	ākhaṇḍaladhanuḥprakhyam ullikhantam ivāmbaram<BR>
08,062.062d@036_0012	paśya karṇaṃ samāyāntaṃ dhārtarāṣṭrapriyaiṣiṇam<BR>
08,062.062d@036_0013	śaradhārā vimuñcantaṃ dhārāsāram ivāmbudam<BR>
08,062.062d@036_0014	eṣa madreśvaro rājā rathāgre paryavasthitaḥ<BR>
08,062.062d@036_0015	niyacchati hayān asya rādheyasyāmitaujasaḥ<BR>
08,062.062d@036_0016	śṛṇu dundubhinirghoṣaṃ śaṅkhaśabdaṃ ca dāruṇam<BR>
08,062.062d@036_0017	siṃhanādāṃś ca vividhāñ śṛṇu pāṇḍava sarvaśaḥ<BR>
08,062.062d@036_0018	antardhāya mahāśabdān karṇenāmitatejasā<BR>
08,062.062d@036_0019	dodhūyamānasya bhṛśaṃ dhanuṣaḥ śṛṇu nisvanam<BR>
08,062.062d@036_0020	ete dīryanti sagaṇāḥ pāñcālānāṃ mahārathāḥ<BR>
08,062.062d@036_0021	dṛṣṭvā kesariṇaṃ kruddhaṃ mṛgā iva mahāvane<BR>
08,062.062d@036_0022	sarvayatnena kaunteya hantum arhasi sūtajam<BR>
08,062.062d@036_0023	na hi karṇaśarān anyaḥ soḍhum utsahate 'nagha<BR>
08,062.062d@036_0024	sadevāsuragandharvāṃs trīṃl lokān sacarācarān<BR>
08,062.062d@036_0025	tvaṃ hi jetuṃ raṇe śaktas tathaiva viditaṃ mama<BR>
08,062.062d@036_0026	bhīmam ugraṃ mahādevaṃ tryakṣaṃ śarvaṃ kapardinam<BR>
08,062.062d@036_0027	na śaktā draṣṭum īśānaṃ kiṃ punar yodhituṃ prabhum<BR>
08,062.062d@036_0028	tvayā sākṣān mahādevaḥ sarvabhūtaśivaḥ śivaḥ<BR>
08,062.062d@036_0029	yuddhenārādhitaḥ sthāṇur devāś ca varadās tava<BR>
08,062.062d@036_0030	tasya pārtha prasādena devadevasya śūlinaḥ<BR>
08,062.062d@036_0031	jahi karṇaṃ mahābāho namuciṃ vṛtrahā yathā<BR>
08,062.062d@036_0032	arjuna uvāca<BR>
08,062.062d@036_0032	śreyas te 'stu sadā pārtha yuddhe jayam avāpnuhi<BR>
08,062.062d@036_0033	dhruva eva jayaḥ kṛṣṇa mama nāsty atra saṃśayaḥ<BR>
08,062.062d@036_0034	sarvalokagurur yas tvaṃ tuṣṭo 'si madhusūdana<BR>
08,062.062d@036_0035	codayāśvān hṛṣīkeśa rathaṃ mama mahāratha<BR>
08,062.062d@036_0036	nāhatvā samare śatruṃ nivartiṣyati phalgunaḥ<BR>
08,062.062d@036_0037	adya karṇaṃ hataṃ paśya maccharaiḥ śakalīkṛtam<BR>
08,062.062d@036_0038	māṃ vā drakṣyasi govinda karṇena nihataṃ śaraiḥ<BR>
08,062.062d@036_0039	upasthitam idaṃ ghoraṃ yuddhaṃ trailokyamohanam<BR>
08,062.062d@036_0040	yaj janāḥ kathayiṣyanti yāvad bhūmir dhariṣyati<BR>
08,062.062d@036_0041	evaṃ bruvaṃs tadā pārthaḥ kṛṣṇam akliṣṭakāriṇam<BR>
08,062.062d@036_0042	pratyudyayau rathenāśu gajaṃ pratigajo yathā<BR>
08,062.062d@036_0043	punaś cāha mahātejāḥ pārthaḥ kṛṣṇam ariṃdamam<BR>
08,062.062d@036_0044	codayāśvān hṛṣīkeśa kālo 'yam ativartate<BR>
08,062.062d@036_0045	evam uktas tadā tena pāṇḍavena mahātmanā<BR>
08,062.062d@036_0046	jayena saṃpūjya sa pāṇḍavaṃ tadā<BR>
08,062.062d@036_0047	pracodayām āsa hayān manojavān<BR>
08,062.062d@036_0048	sa pāṇḍuputrasya ratho manojavaḥ<BR>
08,062.062d@036_0049	kṣaṇena karṇasya rathāgrato 'bhavat<BR>
08,062.062d*0974_01	tataḥ samakṣaṃ svasutaṃ vilokya<BR>
08,062.062d*0974_02	karṇo hataṃ śvetahayena saṃkhye<BR>
08,062.062d*0974_03	saṃrambham āgamya paraṃ mahātmā<BR>
08,062.062d*0974_04	kṛṣṇārjunau sahasaivābhyadhāvat<BR>
08,062.062d*0975_01	śiraḥ karau caiva dhanuś ca pārtha<BR>
08,062.062d*0975_02	ekeṣuṇā vṛṣasenasya saṃkhye<BR>
08,062.062d*0975_03	ciccheda pārtho hy aṅgarājasya sainyaṃ<BR>
08,062.062d*0975_04	kopāgninā caturaṅgaṃ dadāha<BR>
08,063.001	saṃjaya uvāca<BR>
08,063.001a	vṛṣasenaṃ hataṃ dṛṣṭvā śokāmarṣasamanvitaḥ<BR>
08,063.001c	muktvā śokodbhavaṃ vāri netrābhyāṃ sahasā vṛṣaḥ<BR>
08,063.002a	rathena karṇas tejasvī jagāmābhimukho ripūn<BR>
08,063.002c	yuddhāyāmarṣatāmrākṣaḥ samāhūya dhanaṃjayam<BR>
08,063.003a	tau rathau sūryasaṃkāśau vaiyāghraparivāraṇau<BR>
08,063.003c	sametau dadṛśus tatra dvāv ivārkau samāgatau<BR>
08,063.004a	śvetāśvau puruṣādityāv āsthitāv arimardanau<BR>
08,063.004b*0976_01	rathau caturbhir jaladair bhagamitrāv ivāmbare<BR>
08,063.004c	śuśubhāte mahātmānau candrādityau yathā divi<BR>
08,063.005a	tau dṛṣṭvā vismayaṃ jagmuḥ sarvabhūtāni māriṣa<BR>
08,063.005c	trailokyavijaye yattāv indravairocanāv iva<BR>
08,063.006a	rathajyātalanirhrādair bāṇaśaṅkharavair api<BR>
08,063.006c	tau rathāv abhidhāvantau samālokya mahīkṣitām<BR>
08,063.007a	dhvajau ca dṛṣṭvā saṃsaktau vismayaḥ samapadyata<BR>
08,063.007c	hastikakṣyāṃ ca karṇasya vānaraṃ ca kirīṭinaḥ<BR>
08,063.008a	tau rathau saṃprasaktau ca dṛṣṭvā bhārata pārthivāḥ<BR>
08,063.008c	siṃhanādaravāṃś cakruḥ sādhuvādāṃś ca puṣkalān<BR>
08,063.009a	śrutvā tu dvairathaṃ tābhyāṃ tatra yodhāḥ samantataḥ<BR>
08,063.009c	cakrur bāhuvalaṃ caiva tathā celavalaṃ mahat<BR>
08,063.010a	ājagmuḥ kuravas tatra vāditrānugatās tadā<BR>
08,063.010c	karṇaṃ praharṣayantaś ca śaṅkhān dadhmuś ca puṣkalān<BR>
08,063.010d*0977_01	rādheyam abhito dadhmuḥ śaṅkhāñ śatasahasraśaḥ<BR>
08,063.011a	tathaiva pāṇḍavāḥ sarve harṣayanto dhanaṃjayam<BR>
08,063.011c	tūryaśaṅkhaninādena diśaḥ sarvā vyanādayan<BR>
08,063.012a	kṣveḍitāsphoṭitotkruṣṭais tumulaṃ sarvato 'bhavat<BR>
08,063.012c	bāhughoṣāś ca vīrāṇāṃ karṇārjunasamāgame<BR>
08,063.013a	tau dṛṣṭvā puruṣavyāghrau rathasthau rathināṃ varau<BR>
08,063.013c	pragṛhītamahācāpau śaraśaktigadāyudhau<BR>
08,063.014a	varmiṇau baddhanistriṃśau śvetāśvau śaṅkhaśobhinau<BR>
08,063.014b*0978_01	kṛṣṇaśalyarathopetau tulyarūpau mahārathau<BR>
08,063.014b*0978_02	siṃhaskandhau siṃhabhujau raktākṣau hemamālinau<BR>
08,063.014b*0978_03	cāpavidyuddhvajopetau śastrasaṃpattiśobhinau<BR>
08,063.014b*0978_04	camaravyajanopetau śvetacchattrābhiśobhinau<BR>
08,063.014c	tūṇīravarasaṃpannau dvāv api sma sudarśanau<BR>
08,063.015a	raktacandanadigdhāṅgau samadau vṛṣabhāv iva<BR>
08,063.015b*0979_01	siṃhaskandhapratīkāśau vyūḍhoraskau mahābalau<BR>
08,063.015b*0979_02	anyonyaspardhinau rājann anyonyasya vadhaiṣiṇau<BR>
08,063.015b*0979_03	anyonyam abhidhāvantau goṣṭheṣv iva maharṣabhau<BR>
08,063.015b*0979_04	prabhinnāv iva mātaṅgau saṃrabdhāv iva cācalau<BR>
08,063.015c	āśīviṣasamaprakhyau yamakālāntakopamau<BR>
08,063.016a	indravṛtrāv iva kruddhau sūryācandramasaprabhau<BR>
08,063.016c	mahāgrahāv iva krūrau yugānte samupasthitau<BR>
08,063.017a	devagarbhau devasamau devatulyau ca rūpataḥ<BR>
08,063.017b*0980_01	yadṛcchayā sameyātāṃ sūryācandramasāv iva<BR>
08,063.017b*0980_02	balinau samare dṛptau nānāśastradharau yudhi<BR>
08,063.017b*0981_01	tau dṛṣṭvā puruṣavyāghrau śārdūlāv iva vegitau<BR>
08,063.017b*0981_02	babhūva paramo harṣas tāvakānāṃ viśāṃ pate<BR>
08,063.017b*0981_03	saṃśayaḥ sarvabhūtānāṃ vijaye samapadyata<BR>
08,063.017c	sametau puruṣavyāghrau prekṣya karṇadhanaṃjayau<BR>
08,063.018a	ubhau varāyudhadharāv ubhau raṇakṛtaśramau<BR>
08,063.018b*0982_01	ubhāv astrabhṛtāṃ śreṣṭhāv ubhau siṃhaparākramau<BR>
08,063.018c	ubhau ca bāhuśabdena nādayantau nabhastalam<BR>
08,063.019a	ubhau viśrutakarmāṇau pauruṣeṇa balena ca<BR>
08,063.019c	ubhau ca sadṛśau yuddhe śambarāmararājayoḥ<BR>
08,063.020a	kārtavīryasamau yuddhe tathā dāśaratheḥ samau<BR>
08,063.020c	viṣṇuvīryasamau vīrye tathā bhavasamau yudhi<BR>
08,063.021a	ubhau śvetahayau rājan rathapravaravāhinau<BR>
08,063.021c	sārathī pravarau caiva tayor āstāṃ mahābalau<BR>
08,063.022a	tau tu dṛṣṭvā mahārāja rājamānau mahārathau<BR>
08,063.022c	siddhacāraṇasaṃghānāṃ vismayaḥ samapadyata<BR>
08,063.023a	dhārtarāṣṭrās tataḥ karṇaṃ sabalā bharatarṣabha<BR>
08,063.023c	parivavrur mahātmānaṃ kṣipram āhavaśobhinam<BR>
08,063.024a	tathaiva pāṇḍavā hṛṣṭā dhṛṣṭadyumnapurogamāḥ<BR>
08,063.024b*0983_01	yamau ca cekitānaś ca prahṛṣṭāś ca prabhadrakāḥ<BR>
08,063.024b*0983_02	nānādeśyāś ca ye śūrāḥ śiṣṭā yuddhābhinandinaḥ<BR>
08,063.024b*0983_03	te sarve sahitā hṛṣṭāḥ parivavrur dhanaṃjayam<BR>
08,063.024b*0983_04	rirakṣiṣantaḥ śatrughnāḥ patyaśvarathakuñjaraiḥ<BR>
08,063.024b*0983_05	dhanaṃjayasya vijaye dhṛtāḥ karṇavadhe 'pi ca<BR>
08,063.024b*0983_06	tathaiva tāvakāḥ sarve yattāḥ senāprahāriṇaḥ<BR>
08,063.024b*0983_07	duryodhanamukhā rājan karṇaṃ jugupur āhave<BR>
08,063.024c	parivavrur mahātmānaṃ pārtham apratimaṃ yudhi<BR>
08,063.025a	tāvakānāṃ raṇe karṇo glaha āsīd viśāṃ pate<BR>
08,063.025c	tathaiva pāṇḍaveyānāṃ glahaḥ pārtho 'bhavad yudhi<BR>
08,063.026a	ta eva sabhyās tatrāsan prekṣakāś cābhavan sma te<BR>
08,063.026c	tatraiṣāṃ glahamānānāṃ dhruvau jayaparājayau<BR>
08,063.027a	tābhyāṃ dyūtaṃ samāyattaṃ vijayāyetarāya vā<BR>
08,063.027c	asmākaṃ paṇḍavānāṃ ca sthitānāṃ raṇamūrdhani<BR>
08,063.028a	tau tu sthitau mahārāja samare yuddhaśālinau<BR>
08,063.028c	anyonyaṃ pratisaṃrabdhāv anyonyasya jayaiṣiṇau<BR>
08,063.029a	tāv ubhau prajihīrṣetām indravṛtrāv ivābhitaḥ<BR>
08,063.029c	bhīmarūpadharāv āstāṃ mahādhūmāv iva grahau<BR>
08,063.030a	tato 'ntarikṣe sākṣepā vivādā bharatarṣabha<BR>
08,063.030c	mitho bhedāś ca bhūtānām āsan karṇārjunāntare<BR>
08,063.030e	vyāśrayanta diśo bhinnāḥ sarvalokāś ca māriṣa<BR>
08,063.031a	devadānavagandharvāḥ piśācoragarākṣasāḥ<BR>
08,063.031c	pratipakṣagrahaṃ cakruḥ karṇārjunasamāgame<BR>
08,063.032a	dyaur āsīt karṇato vyagrā sanakṣatrā viśāṃ pate<BR>
08,063.032c	bhūmir viśālā pārthasya mātā putrasya bhārata<BR>
08,063.033a	saritaḥ sāgarāś caiva girayaś ca narottama<BR>
08,063.033c	vṛkṣāś cauṣadhayas tatra vyāśrayanta kirīṭinam<BR>
08,063.034a	asurā yātudhānāś ca guhyakāś ca paraṃtapa<BR>
08,063.034c	karṇataḥ samapadyanta khecarāṇi vayāṃsi ca<BR>
08,063.034c*0984_01	**** **** hṛṣṭarūpāḥ samantataḥ<BR>
08,063.034c*0984_02	munayaś cāraṇāḥ siddhāḥ<BR>
08,063.035a	ratnāni nidhayaḥ sarve vedāś cākhyānapañcamāḥ<BR>
08,063.035c	sopavedopaniṣadaḥ sarahasyāḥ sasaṃgrahāḥ<BR>
08,063.036a	vāsukiś citrasenaś ca takṣakaś copatakṣakaḥ<BR>
08,063.036c	parvatāś ca tathā sarve kādraveyāś ca sānvayāḥ<BR>
08,063.036e	viṣavanto mahāroṣā nāgāś cārjunato 'bhavan<BR>
08,063.037a	airāvatāḥ saurabheyā vaiśāleyāś ca bhoginaḥ<BR>
08,063.037c	ete 'bhavann arjunataḥ kṣudrasarpās tu karṇataḥ<BR>
08,063.038a	īhāmṛgā vyāḍamṛgā maṅgalyāś ca mṛgadvijāḥ<BR>
08,063.038b*0985_01	maṅgaḷyāḥ paśavaś caiva siṃhavyāghrās tathaiva ca<BR>
08,063.038c	pārthasya vijayaṃ rājan sarva evābhisaṃśritāḥ<BR>
08,063.039a	vasavo marutaḥ sādhyā rudrā viśve 'śvinau tathā<BR>
08,063.039b*0986_01	arjunasya jaye cāstām aśvināv api sapriyau<BR>
08,063.039c	agnir indraś ca somaś ca pavanaś ca diśo daśa<BR>
08,063.039d*0987_01	karṇataḥ samapadyanta śvasṛgālavayāṃsi ca<BR>
08,063.039d*0987_02	mṛgāś ca paśavaś caiva siṃhavyāghrās tathaiva ca<BR>
08,063.039d*0987_03	vasavaś ca mahendreṇa marutaś ca sahāgninā<BR>
08,063.039d*0988_01	agni(gnī ?) rudraś ca somaś ca yamo vaiśravaṇas tadā<BR>
08,063.039e	dhanaṃjayam upājagmur ādityāḥ karṇato 'bhavan<BR>
08,063.039f*0989_01	viśaḥ śūdrāś ca sūtāś ca varṇasaṃkarajāś ca ye<BR>
08,063.039f*0989_02	sarvasattveṣu te rājan rādheyam abhajaṃs tadā<BR>
08,063.040a	devās tu pitṛbhiḥ sārdhaṃ sagaṇārjunato 'bhavan<BR>
08,063.040c	yamo vaiśravaṇaś caiva varuṇaś ca yato 'rjunaḥ<BR>
08,063.040d*0990_01	brahma kṣatraṃ ca yajñāś ca dakṣiṇāś cārjunaṃ śritāḥ<BR>
08,063.040d*0990_02	asurā yātudhānāś ca kravyādāś ca mṛgāṇḍajāḥ<BR>
08,063.040d*0990_03	rākṣasāḥ saha yādobhiḥ śvasṛgālāś ca karṇataḥ<BR>
08,063.041a	devabrahmanṛparṣīṇāṃ gaṇāḥ pāṇḍavato 'bhavan<BR>
08,063.041b*0991_01	devarṣibrahmarṣigaṇāḥ sarve ca khacarāś ca ye<BR>
08,063.041c	tumburupramukhā rājan gandharvāś ca yato 'rjunaḥ<BR>
08,063.042a	prāveyāḥ saha mauneyair gandharvāpsarasāṃ gaṇāḥ<BR>
08,063.042b@037_0001	sahāpsarobhiḥ śubhrābhir devadūtāś ca guhyakāḥ<BR>
08,063.042b@037_0002	kirīṭinaṃ saṃśritāḥ sma puṇyagandhā manoramāḥ<BR>
08,063.042b@037_0003	amanojñāś ca ye gandhās te sarve karṇam āśritāḥ<BR>
08,063.042b@037_0004	viparītāny aniṣṭāni bhavanti vinaśiṣyatām<BR>
08,063.042b@037_0005	yāny antakāle puruṣaṃ viparītam upadrutam<BR>
08,063.042b@037_0006	praviśanti naraṃ kṣipraṃ mṛtyukāle 'bhyupāgate<BR>
08,063.042b@037_0007	te bhāvāḥ sahitāḥ karṇaṃ praviṣṭāḥ sūtanandanam<BR>
08,063.042b@037_0008	ojas tejaś ca siddhiś ca praharṣaḥ satyavikramau<BR>
08,063.042b@037_0009	manastuṣṭir jayaś cāpi tathānando nṛpottama<BR>
08,063.042b@037_0010	īdṛśāś ca naravyāghra tasmin saṃgrāmasāgare<BR>
08,063.042b@037_0011	nimittāni ca śubhrāṇi viviśur jiṣṇum āhave<BR>
08,063.042b@037_0012	ṛṣayo brāhmaṇaiḥ sārdham abhajanta kirīṭinam<BR>
08,063.042b@037_0013	tato devagaṇaiḥ sārdhaṃ siddhāś ca saha cāraṇaiḥ<BR>
08,063.042b@037_0014	dvidhā bhūtā mahārāja vyāśrayanta narottamau<BR>
08,063.042b@037_0015	vimānāni vicitrāṇi guṇavanti ca sarvataḥ<BR>
08,063.042b@037_0016	samāruhya samājagmur dvairathaṃ karṇapārthayoḥ<BR>
08,063.042b@037_0017	didṛkṣavaḥ samājagmuḥ karṇārjunasamāgamam<BR>
08,063.042b@037_0018	antarikṣe mahārāja devagandharvarākṣasāḥ<BR>
08,063.042b@037_0019	evaṃ sarveṣu bhūteṣu dvidhābhūteṣu bhārata<BR>
08,063.042b@037_0020	āśaṃsamāneṣu jayaṃ rādheyasyārjunasya ca<BR>
08,063.042b@037_0021	vimānāyutasaṃbādham ākāśam abhavat tadā<BR>
08,063.042c	īhāmṛgavyāḍamṛgair dvipāś ca rathapattibhiḥ<BR>
08,063.043a	uhyamānās tathā meghair vāyunā ca manīṣiṇaḥ<BR>
08,063.043c	didṛkṣavaḥ samājagmuḥ karṇārjunasamāgamam<BR>
08,063.044a	devadānavagandharvā nāgā yakṣāḥ patatriṇaḥ<BR>
08,063.044c	maharṣayo vedavidaḥ pitaraś ca svadhābhujaḥ<BR>
08,063.045a	tapo vidyās tathauṣadhyo nānārūpāmbaratviṣaḥ<BR>
08,063.045c	antarikṣe mahārāja vinadanto 'vatasthire<BR>
08,063.046a	brahmā brahmarṣibhiḥ sārdhaṃ prajāpatibhir eva ca<BR>
08,063.046c	bhavenāvasthito yānaṃ divyaṃ taṃ deśam abhyayāt<BR>
08,063.046d*0992_01	sametau tau mahātmānau dṛṣṭvā karṇadhanaṃjayau<BR>
08,063.046d*0992_02	arjuno jayatāṃ karṇam iti śakro 'bravīt svayam<BR>
08,063.046d*0992_03	jayatām arjunaṃ karṇa iti sūryo 'bhyabhāṣata<BR>
08,063.046d*0992_04	hatvārjunaṃ mama sutaḥ karṇo jayatu saṃyuge<BR>
08,063.046d*0992_05	hatvā karṇaṃ jayatv adya mama putro dhanaṃjayaḥ<BR>
08,063.046d*0992_06	iti sūryasya caivāsīd vivādo vāsavasya ca<BR>
08,063.046d*0992_07	pakṣasaṃsthitayos tatra tayoḥ puruṣasiṃhayoḥ<BR>
08,063.046d*0992_08	dvaipakṣam āsīd devānām asurāṇāṃ tathaiva ca<BR>
08,063.046d*0992_09	sametau tau mahātmānau dṛṣṭvā karṇadhanaṃjayau<BR>
08,063.046d*0992_10	akampanta trayo lokāḥ sahadevarṣicāraṇāḥ<BR>
08,063.046d*0992_11	sarve devagaṇāś caiva sarvabhūtāni yāni ca<BR>
08,063.046d*0992_12	yataḥ pārthas tato devā yataḥ karṇas tato 'surāḥ<BR>
08,063.046d*0992_13	rathayūthapayoḥ pakṣau kurupāṇḍavavīrayoḥ<BR>
08,063.046d*0993_01	tataḥ prajāpatis tūrṇam ājagāma mahīpate<BR>
08,063.046d*0993_02	dvairathaṃ yudhi taṃ draṣṭuṃ karṇapāṇḍavayos tadā<BR>
08,063.046d*0993_03	vijitya karṇaḥ svid imāṃ vasuṃdharām<BR>
08,063.046d*0993_04	athārjunaḥ svit pratipadyate 'khilām<BR>
08,063.046d*0993_05	itīśvarasyāpi babhūva saṃśayaḥ<BR>
08,063.046d*0993_06	saṃjayaḥ<BR>
08,063.046d*0993_06	prajāpateḥ prekṣya tayor mahad balam<BR>
08,063.046d*0993_07	prajāpatis tu taṃ dṛṣṭvā devabhāgaṃ samāgatam<BR>
08,063.046d*0993_08	abravīt tu tato rājan paśyato vai svayaṃbhuvaḥ<BR>
08,063.046d*0993_09	ubhāv atirathau śūrāv ubhau dṛḍhaparākramau<BR>
08,063.046d*0993_10	ubhau sadṛśakarmāṇau vajricakrāyudhopamau<BR>
08,063.046d*0993_11	aho bata mahad yuddhaṃ karṇārjunasamāgame<BR>
08,063.046d*0993_12	bhaviṣyati mahāghoraṃ vṛtravāsavayor iva<BR>
08,063.047a	dṛṣṭvā prajāpatiṃ devāḥ svayaṃbhuvam upāgaman<BR>
08,063.047b*0994_01	ko 'nayor vijayī deva kurupāṇḍavayodhayoḥ<BR>
08,063.047c	samo 'stu deva vijaya etayor narasiṃhayoḥ<BR>
08,063.048a	tad upaśrutya maghavā praṇipatya pitāmaham<BR>
08,063.048c	karṇārjunavināśena mā naśyatv akhilaṃ jagat<BR>
08,063.048d*0995_01	svayaṃbho brūhi nas tathyam etayor vijayaṃ prabho<BR>
08,063.049a	svayaṃbho brūhi tad vākyaṃ samo 'stu vijayo 'nayoḥ<BR>
08,063.049b*0996_01	vyajñāpayata deveśam idaṃ matimatāṃ varaḥ<BR>
08,063.049b*0996_02	pūrvaṃ bhagavatā proktaṃ kṛṣṇayor vijayo dhruvaḥ<BR>
08,063.049b*0997_01	evam uktas tu bhagavāñ jaye tābhyām aniścite<BR>
08,063.049b*0997_02	ity abravīn mahārāja mahān brahmā prajāpatiḥ<BR>
08,063.049b*0997_03	dvāv apy etau hi kṛtinau dvāv apy atibalotkaṭau<BR>
08,063.049b*0997_04	bhaviṣyaty anayor yuddhaṃ trailokyasya bhayāvaham<BR>
08,063.049b*0997_05	tataḥ prajāpatiṃ tatra sahasrākṣo 'bhyacodayat<BR>
08,063.049c	tat tathāstu namas te 'stu prasīda bhagavan mama<BR>
08,063.050a	brahmeśānāv atho vākyam ūcatus tridaśeśvaram<BR>
08,063.050c	vijayo dhruva evāstu vijayasya mahātmanaḥ<BR>
08,063.050d*0998_01	khāṇḍave yena hutabhuktoṣitaḥ savyasācinā<BR>
08,063.050d*0998_02	svargaṃ ca samanuprāpya sāhāyyaṃ śakra te kṛtam<BR>
08,063.050d*0998_03	karṇaś ca dānavaḥ pakṣa ataḥ kāryaḥ parājayaḥ<BR>
08,063.050d*0998_04	evaṃ kṛte bhavet kāryaṃ devānām eva niścitam<BR>
08,063.050d*0998_05	ātmakāryaṃ ca sarveṣāṃ garīyas tridaśeśvara<BR>
08,063.050d*0998_06	mahātmā phalgunaś cāpi satyadharmarataḥ sadā<BR>
08,063.050d*0998_07	vijayas tasya niyataṃ jāyate nātra saṃśayaḥ<BR>
08,063.050d*0998_08	toṣito bhagavān yena mahātmā vṛṣabhadhvajaḥ<BR>
08,063.050d*0998_09	kathaṃ vā tasya na jayo jāyate śatalocana<BR>
08,063.050d*0999_01	yasya cakre svayaṃ viṣṇuḥ sārathyaṃ jagataḥ prabhuḥ<BR>
08,063.051a	manasvī balavāñ śūraḥ kṛtāstraś ca tapodhanaḥ<BR>
08,063.051c	bibharti ca mahātejā dhanurvedam aśeṣataḥ<BR>
08,063.051d*1000_01	pārthaḥ sarvaguṇopeto devakāryam idaṃ yataḥ<BR>
08,063.051d*1000_02	kliśyante pāṇḍavā nityaṃ vanavāsādibhir bhṛśam<BR>
08,063.051d*1000_03	saṃpannas tapasā caiva paryāptaḥ puruṣarṣabhaḥ<BR>
08,063.052a	atikramec ca māhātmyād diṣṭam etasya paryayāt<BR>
08,063.052c	atikrānte ca lokānām abhāvo niyato bhavet<BR>
08,063.053a	na vidyate vyavasthānaṃ kṛṣṇayoḥ kruddhayoḥ kva cit<BR>
08,063.053c	sraṣṭārau hy asataś cobhau sataś ca puruṣarṣabhau<BR>
08,063.054a	naranārāyaṇāv etau purāṇāv ṛṣisattamau<BR>
08,063.054c	aniyattau niyantārāv abhītau sma paraṃtapau<BR>
08,063.054d*1001_01	naitayos tu samaḥ kaś cid divi vā mānuṣeṣu vā<BR>
08,063.054d*1001_02	anugamya trayo lokāḥ saha devarṣicāraṇaiḥ<BR>
08,063.054d*1001_03	sarvadevagaṇāś cāpi sarvabhūtāni yāni ca<BR>
08,063.054d*1001_04	anayos tu prabhāvena vartate nikhilaṃ jagat<BR>
08,063.055a	karṇo lokān ayaṃ mukhyān prāpnotu puruṣarṣabhaḥ<BR>
08,063.055c	vīro vaikartanaḥ śūro vijayas tv astu kṛṣṇayoḥ<BR>
08,063.056a	vasūnāṃ ca salokatvaṃ marutāṃ vā samāpnuyāt<BR>
08,063.056c	sahito droṇabhīṣmābhyāṃ nākaloke mahīyatām<BR>
08,063.056d*1002_01	kleśito hi vane pārtho dīrghakālaṃ pitāmaha<BR>
08,063.056d*1002_02	tasmād eṣa jayed yuddhe tapasābhyadhiko 'rjunaḥ<BR>
08,063.056d*1002_03	pūrvaṃ bhagavatā proktaḥ kṛṣṇayor vijayo dhruvaḥ<BR>
08,063.056d*1002_04	tat tathāstu namaste 'stu prabho brūhi pitāmaha<BR>
08,063.056d*1002_05	tat sahasrākṣavacanaṃ niśamya bhagavān prabhuḥ<BR>
08,063.056d*1002_06	novāca taj jayaṃ tulyaṃ tayoḥ karṇakirīṭinoḥ<BR>
08,063.056d*1002_07	tasmād āśāṃ gataḥ śakras tūṣṇīṃbhūte pitāmahe<BR>
08,063.056d*1002_08	vijayaṃ pāṇḍaveyasya vadhaṃ karṇasya cāhave<BR>
08,063.057a	ity ukto devadevābhyāṃ sahasrākṣo 'bravīd vacaḥ<BR>
08,063.057c	āmantrya sarvabhūtāni brahmeśānānuśāsanāt<BR>
08,063.058a	śrutaṃ bhavadbhir yat proktaṃ bhagavadbhyāṃ jagaddhitam<BR>
08,063.058c	tat tathā nānyathā tad dhi tiṣṭhadhvaṃ gatamanyavaḥ<BR>
08,063.059a	iti śrutvendravacanaṃ sarvabhūtāni māriṣa<BR>
08,063.059c	vismitāny abhavan rājan pūjayāṃ cakrire ca tat<BR>
08,063.059d*1003_01	nocus tadā jayaṃ tulyaṃ tayoḥ puruṣasiṃhayoḥ<BR>
08,063.060a	vyasṛjaṃś ca sugandhīni nānārūpāṇi khāt tathā<BR>
08,063.060c	puṣpavarṣāṇi vibudhā devatūryāṇy avādayan<BR>
08,063.061a	didṛkṣavaś cāpratimaṃ dvairathaṃ narasiṃhayoḥ<BR>
08,063.061c	devadānavagandharvāḥ sarva evāvatasthire<BR>
08,063.061d*1004_01	vismayotphullanayanā nānyā bubudhire kriyāḥ<BR>
08,063.061e	rathau ca tau śvetahayau yuktaketū mahāsvanau<BR>
08,063.061f*1005_01	yau tau karṇārjunau rājan prahṛṣṭāv abhyatiṣṭhatām<BR>
08,063.062a	samāgatā lokavīrāḥ śaṅkhān dadhmuḥ pṛthak pṛthak<BR>
08,063.062c	vāsudevārjunau vīrau karṇaśalyau ca bhārata<BR>
08,063.063a	tad bhīrusaṃtrāsakaraṃ yuddhaṃ samabhavat tadā<BR>
08,063.063c	anyonyaspardhinor vīrye śakraśambarayor iva<BR>
08,063.064a	tayor dhvajau vītamālau śuśubhāte rathasthitau<BR>
08,063.064b*1006_01	rāhuketū yathākāśe uditau jagataḥ kṣaye<BR>
08,063.064c	pṛthagrūpau samārchantau krodhaṃ yuddhe parasparam<BR>
08,063.065a	karṇasyāśīviṣanibhā ratnasāravatī dṛḍhā<BR>
08,063.065c	puraṃdaradhanuḥprakhyā hastikakṣyā vyarājata<BR>
08,063.066a	kapiśreṣṭhas tu pārthasya vyāditāsyo bhayaṃkaraḥ<BR>
08,063.066c	bhīṣayann eva daṃṣṭrābhir durnirīkṣyo ravir yathā<BR>
08,063.067a	yuddhābhilāṣuko bhūtvā dhvajo gāṇḍīvadhanvanaḥ<BR>
08,063.067c	karṇadhvajam upātiṣṭhat so 'vadīd abhinardayan<BR>
08,063.068a	utpatya ca mahāvegaḥ kakṣyām abhyahanat kapiḥ<BR>
08,063.068c	nakhaiś ca daśanaiś caiva garuḍaḥ pannagaṃ yathā<BR>
08,063.069a	sukiṅkiṇīkābharaṇā kālapāśopamāyasī<BR>
08,063.069c	abhyadravat susaṃkruddhā nāgakakṣyā mahākapim<BR>
08,063.070a	ubhayor uttame yuddhe dvairathe dyūta āhṛte<BR>
08,063.070c	prakurvāte dhvajau yuddhaṃ pratyaheṣan hayān hayāḥ<BR>
08,063.070d*1007_01	hayā hayān abhyaheṣan spardhamānāḥ parasparam<BR>
08,063.071a	avidhyat puṇḍarīkākṣaḥ śalyaṃ nayanasāyakaiḥ<BR>
08,063.071c	sa cāpi puṇḍarīkākṣaṃ tathaivābhisamaikṣata<BR>
08,063.072a	tatrājayad vāsudevaḥ śalyaṃ nayanasāyakaiḥ<BR>
08,063.072c	karṇaṃ cāpy ajayad dṛṣṭyā kuntīputro dhanaṃjayaḥ<BR>
08,063.073a	athābravīt sūtaputraḥ śalyam ābhāṣya sasmitam<BR>
08,063.073b*1008_01	uvāca praṇayād rājan sāmapūrvam idaṃ vacaḥ<BR>
08,063.073c	yadi pārtho raṇe hanyād adya mām iha karhi cit<BR>
08,063.073e	kim uttaraṃ tadā te syāt sakhe satyaṃ bravīhi me<BR>
08,063.074	śalya uvāca<BR>
08,063.074*1009_01	hate tvayi hy ahaṃ hanyām ubhau kṛṣṇadhanaṃjayau<BR>
08,063.074a	yadi karṇa raṇe hanyād adya tvāṃ śvetavāhanaḥ<BR>
08,063.074c	ubhāv ekarathenāhaṃ hanyāṃ mādhavapāṇḍavau<BR>
08,063.075	saṃjaya uvāca<BR>
08,063.075a	evam eva tu goviṃdam arjunaḥ pratyabhāṣata<BR>
08,063.075c	taṃ prahasyābravīt kṛṣṇaḥ pārthaṃ param idaṃ vacaḥ<BR>
08,063.076a	pated divākaraḥ sthānāc chīryetānekadhā kṣitiḥ<BR>
08,063.076c	śaityam agnir iyān na tvā karṇo hanyād dhanaṃjayam<BR>
08,063.077a	yadi tv evaṃ kathaṃ cit syāl lokaparyasanaṃ yathā<BR>
08,063.077c	hanyāṃ karṇaṃ tathā śalyaṃ bāhubhyām eva saṃyuge<BR>
08,063.078a	iti kṛṣṇavacaḥ śrutvā prahasan kapiketanaḥ<BR>
08,063.078c	arjunaḥ pratyuvācedaṃ kṛṣṇam akliṣṭakāriṇam<BR>
08,063.078e	mamāpy etāv aparyāptau karṇaśalyau janārdana<BR>
08,063.079a	sapatākādhvajaṃ karṇaṃ saśalyarathavājinam<BR>
08,063.079c	sacchatrakavacaṃ caiva saśaktiśarakārmukam<BR>
08,063.080a	draṣṭāsy adya śaraiḥ karṇaṃ raṇe kṛttam anekadhā<BR>
08,063.080c	adyainaṃ sarathaṃ sāśvaṃ saśaktikavacāyudham<BR>
08,063.080d*1010_01	saṃcūrṇitam ivāmarde pādapaṃ paśya dantinā<BR>
08,063.080d*1010_02	adya rādheyabhāryāṇāṃ vaidhavyaṃ samupasthitam<BR>
08,063.080d*1010_03	dhruvaṃ svapneṣv aniṣṭāni tābhir dṛṣṭāni mādhava<BR>
08,063.080d*1010_04	dhruvam adyaiva draṣṭāsi vidhavāḥ karṇayoṣitaḥ<BR>
08,063.080e	na hi me śāmyate vairaṃ kṛṣṇāṃ yat prāhasat purā<BR>
08,063.080f*1011_01	kṛṣṇāṃ sabhāgatāṃ dṛṣṭvā mūḍhenādīrghadarśinā<BR>
08,063.080f*1011_02	asmāṃs tathāvahasatā kṣipatā ca punaḥ punaḥ<BR>
08,063.081a	adya draṣṭāsi govinda karṇam unmathitaṃ mayā<BR>
08,063.081c	vāraṇeneva mattena puṣpitaṃ jagatīruham<BR>
08,063.082a	adya tā madhurā vācaḥ śrotāsi madhusūdana<BR>
08,063.082b*1012_01	diṣṭyā jayasi vārṣṇeya iti karṇe nipātite<BR>
08,063.082c	adyābhimanyujananīm anṛṇaḥ sāntvayiṣyasi<BR>
08,063.082e	kuntīṃ pitṛṣvasāraṃ ca saṃprahṛṣṭo janārdana<BR>
08,063.083a	adya bāṣpamukhīṃ kṛṣṇāṃ sāntvayiṣyasi mādhava<BR>
08,063.083c	vāgbhiś cāmṛtakalpābhir dharmarājaṃ yudhiṣṭhiram<BR>
08,064.001	saṃjaya uvāca<BR>
08,064.001a	tad devanāgāsurasiddhasaṃghair; gandharvayakṣāpsarasāṃ ca saṃghaiḥ<BR>
08,064.001c	brahmarṣirājarṣisuparṇajuṣṭaṃ; babhau viyad vismayanīyarūpam<BR>
08,064.002a	nānadyamānaṃ ninadair manojñair; vāditragītastutibhiś ca nṛttaiḥ<BR>
08,064.002c	sarve 'ntarikṣe dadṛśur manuṣyāḥ; khasthāṃś ca tān vismayanīyarūpān<BR>
08,064.003a	tataḥ prahṛṣṭāḥ kurupāṇḍuyodhā; vāditrapatrāyudhasiṃhanādaiḥ<BR>
08,064.003c	ninādayanto vasudhāṃ diśaś ca; svanena sarve dviṣato nijaghnuḥ<BR>
08,064.004a	nānāśvamātaṅgarathāyutākulaṃ; varāsiśaktyṛṣṭinipātaduḥsaham<BR>
08,064.004c	abhīrujuṣṭaṃ hatadehasaṃkulaṃ; raṇājiraṃ lohitaraktam ābabhau<BR>
08,064.004d*1013_01	babhūva yuddhaṃ kurupāṇḍavānāṃ<BR>
08,064.004d*1013_02	yathā surāṇām asuraiḥ sahābhavat<BR>
08,064.005a	tathā pravṛtte 'strabhṛtāṃ parābhave; dhanaṃjayaś cādhirathiś ca sāyakaiḥ<BR>
08,064.005c	diśaś ca sainyaṃ ca śitair ajihmagaiḥ; parasparaṃ prorṇuvatuḥ sma daṃśitau<BR>
08,064.006a	tatas tvadīyāś ca pare ca sāyakaiḥ; kṛte 'ndhakāre vividur na kiṃ cana<BR>
08,064.006c	bhayāt tu tāv eva rathau samāśrayaṃs; tamonudau khe prasṛtā ivāṃśavaḥ<BR>
08,064.007a	tato 'stram astreṇa parasparasya tau; vidhūya vātāv iva pūrvapaścimau<BR>
08,064.007c	ghanāndhakāre vitate tamonudau; yathoditau tadvad atīva rejatuḥ<BR>
08,064.008a	na cābhimantavyam iti pracoditāḥ; pare tvadīyāś ca tadāvatasthire<BR>
08,064.008c	mahārathau tau parivārya sarvataḥ; surāsurā vāsavaśambarāv iva<BR>
08,064.009a	mṛdaṅgabherīpaṇavānakasvanair; ninādite bhārata śaṅkhanisvanaiḥ<BR>
08,064.009c	sasiṃhanādau babhatur narottamau; śaśāṅkasūryāv iva meghasaṃplave<BR>
08,064.009d*1014_01	virejatus tau puruṣarṣabhau tadā<BR>
08,064.010a	mahādhanurmaṇḍalamadhyagāv ubhau; suvarcasau bāṇasahasraraśminau<BR>
08,064.010c	didhakṣamāṇau sacarācaraṃ jagad; yugāstasūryāv iva duḥsahau raṇe<BR>
08,064.011a	ubhāv ajeyāv ahitāntakāv ubhau; jighāṃsatus tau kṛtinau parasparam<BR>
08,064.011c	mahāhave vīravarau samīyatur; yathendrajambhāv iva karṇapāṇḍavau<BR>
08,064.012a	tato mahāstrāṇi mahādhanurdharau; vimuñcamānāv iṣubhir bhayānakaiḥ<BR>
08,064.012c	narāśvanāgān amitau nijaghnatuḥ; parasparaṃ jaghnatur uttameṣubhiḥ<BR>
08,064.013a	tato visasruḥ punar arditāḥ śarair; narottamābhyāṃ kurupāṇḍavāśrayāḥ<BR>
08,064.013c	sanāgapattyaśvarathā diśo gatās; tathā yathā siṃhabhayād vanaukasaḥ<BR>
08,064.014a	tatas tu duryodhanabhojasaubalāḥ; kṛpaś ca śāradvatasūnunā saha<BR>
08,064.014c	mahārathāḥ pañca dhanaṃjayācyutau; śaraiḥ śarīrāntakarair atāḍayan<BR>
08,064.015a	dhanūṃṣi teṣām iṣudhīn hayān dhvajān; rathāṃś ca sūtāṃś ca dhanaṃjayaḥ śaraiḥ<BR>
08,064.015c	samaṃ ca ciccheda parābhinac ca tāñ; śarottamair dvādaśabhiś ca sūtajam<BR>
08,064.015d*1015_01	te pañca vīrāḥ satataṃ hatā[yā]rathāḥ<BR>
08,064.015d*1015_02	nikṛttadehārjunabāṇavegaiḥ<BR>
08,064.015d*1015_03	pradudruvus tatra padātayo bhṛśaṃ<BR>
08,064.015d*1015_04	ruruha[hū] rathānyeṣu punar yayuś ca tam<BR>
08,064.016a	athābhyadhāvaṃs tvaritāḥ śataṃ rathāḥ; śataṃ ca nāgārjunam ātatāyinaḥ<BR>
08,064.016c	śakās tukhārā yavanāś ca sādinaḥ; sahaiva kāmbojavarair jighāṃsavaḥ<BR>
08,064.017a	varāyudhān pāṇigatān karaiḥ saha; kṣurair nyakṛntaṃs tvaritāḥ śirāṃsi ca<BR>
08,064.017c	hayāṃś ca nāgāṃś ca rathāṃś ca yudhyatāṃ; dhanaṃjayaḥ śatrugaṇaṃ tam akṣiṇot<BR>
08,064.017d*1016_01	tadā sa teṣāṃ yudhi savyasācī<BR>
08,064.017d*1016_02	kṣuraiḥ praciccheda dhanaṃjayaś ca<BR>
08,064.017d*1016_03	nāgān hayān rathasūtāṃś ca tatra<BR>
08,064.017d*1016_04	śirāṃsi teṣām iṣubhiḥ kirīṭī<BR>
08,064.017d*1016_05	dhanaṃjaye yudhyamāne ca tatra<BR>
08,064.017d*1016_06	kṣaṇena sarvaṃ kṣayam āviveśa<BR>
08,064.018a	tato 'ntarikṣe suratūryanisvanāḥ; sasādhuvādā hṛṣitaiḥ samīritāḥ<BR>
08,064.018c	nipetur apy uttamapuṣpavṛṣṭayaḥ; surūpagandhāḥ pavaneritāḥ śivāḥ<BR>
08,064.019a	tad adbhutaṃ devamanuṣyasākṣikaṃ; samīkṣya bhūtāni visiṣmiyur nṛpa<BR>
08,064.019b*1017_01	aho 'rjunenaiva kṛtaṃ mahattaraṃ<BR>
08,064.019b*1017_02	yad ekavīro yuyudhe mahārathān<BR>
08,064.019b*1017_03	samīkṣya devāś ca nṛrājamukhyā[ḥ]<BR>
08,064.019b*1017_04	śaśaṃsu[ḥ] kṛṣṇārjunayor mahad yaśaḥ<BR>
08,064.019c	tavātmajaḥ sūtasutaś ca na vyathāṃ; na vismayaṃ jagmatur ekaniścayau<BR>
08,064.020a	athābravīd droṇasutas tavātmajaṃ; karaṃ kareṇa pratipīḍya sāntvayan<BR>
08,064.020c	prasīda duryodhana śāmya pāṇḍavair; alaṃ virodhena dhig astu vigraham<BR>
08,064.021a	hato gurur brahmasamo mahāstravit; tathaiva bhīṣmapramukhā nararṣabhāḥ<BR>
08,064.021c	ahaṃ tv avadhyo mama cāpi mātulaḥ; praśādhi rājyaṃ saha pāṇḍavaiś ciram<BR>
08,064.022a	dhanaṃjayaḥ sthāsyati vārito mayā; janārdano naiva virodham icchati<BR>
08,064.022c	yudhiṣṭhiro bhūtahite sadā rato; vṛkodaras tadvaśagas tathā yamau<BR>
08,064.023a	tvayā ca pārthaiś ca paraspareṇa; prajāḥ śivaṃ prāpnuyur icchati tvayi<BR>
08,064.023c	vrajantu śeṣāḥ svapurāṇi pārthivā; nivṛttavairāś ca bhavantu sainikāḥ<BR>
08,064.023d*1018_01	na ced dhataṃ śroṣyasi caiva karṇaṃ<BR>
08,064.023d*1018_02	mahābalaṃ pārthiva sūtaputram<BR>
08,064.023d*1018_03	vihāya rājyaṃ tv akhilaṃ samastaṃ<BR>
08,064.023d*1018_04	gantāsi karṇasya pathaṃ vicitram<BR>
08,064.024a	na ced vacaḥ śroṣyasi me narādhipa; dhruvaṃ prataptāsi hato 'ribhir yudhi<BR>
08,064.024c	idaṃ ca dṛṣṭaṃ jagatā saha tvayā; kṛtaṃ yad ekena kirīṭamālinā<BR>
08,064.024e	yathā na kuryād balabhinna cāntako; na ca pracetā bhagavān na yakṣarāṭ<BR>
08,064.024f@038_0001	vṛddhaṃ pitaram ālokya gāndhārīṃ ca yaśasvinīm<BR>
08,064.024f@038_0002	kṛpālur dharmarājo hi yācitaḥ śamam eṣyati<BR>
08,064.024f@038_0003	yathocitaṃ ca vai rājyam anujñāsyati te prabhuḥ<BR>
08,064.024f@038_0004	vipaścit sumatir vīraḥ sarvaśāstrārthatattvavit<BR>
08,064.024f@038_0005	vairaṃ neṣyati dharmātmā svajane nāsty atikramaḥ<BR>
08,064.024f@038_0006	na vigrahamatiḥ kṛṣṇaḥ svajane pratinandati<BR>
08,064.024f@038_0007	bhīmasenārjunau cobhau mādrīputrau ca pāṇḍavau<BR>
08,064.024f@038_0008	vāsudevamate caiva pāṇḍavasya ca dhīmataḥ<BR>
08,064.024f@038_0009	sthāsyanti puruṣavyāghrās tayor vacanagauravāt<BR>
08,064.024f@038_0010	rakṣa duryodhanātmānam ātmā sarvasya bhājanam<BR>
08,064.024f@038_0011	jīvite yatnam ātiṣṭha jīvan bhadrāṇi paśyati<BR>
08,064.024f@038_0012	rājyaṃ śrīś caiva bhadraṃ te jīvamāne tu kalpyate<BR>
08,064.024f@038_0013	mṛtasya khalu kauravya naiva rājyaṃ kutaḥ sukham<BR>
08,064.024f@038_0014	lokavṛttam idaṃ vṛttaṃ pravṛttaṃ paśya bhārata<BR>
08,064.024f@038_0015	śāmya tvaṃ pāṇḍavaiḥ sārdhaṃ rakṣa śeṣaṃ kulasya ca<BR>
08,064.024f@038_0016	mā bhūt sa kālaḥ kauravya yadāham ahitaṃ vacaḥ<BR>
08,064.024f@038_0017	brūyāṃ kāmaṃ mahābāho māvamaṃsthā vaco mama<BR>
08,064.024f@038_0018	dharmiṣṭhaṃ hitam atyantaṃ rājñaś caiva kulasya ca<BR>
08,064.024f@038_0019	etad dhi paramaṃ śreyaḥ kuruvaṃśasya vṛddhaye<BR>
08,064.024f@038_0020	prajāhitaṃ ca gāndhāre kulasya ca sukhāvaham<BR>
08,064.024f@038_0021	pathyam āyatisaṃyuktaṃ karṇo hy arjunam āhave<BR>
08,064.024f@038_0022	na jeṣyati naravyāghram iti me dhīyate matiḥ<BR>
08,064.024f@038_0023	rocatāṃ te naraśreṣṭha mamaitad vacanaṃ śubham<BR>
08,064.024f@038_0024	ato 'nyathā hi rājendra vināśaḥ sumahān bhavet<BR>
08,064.025a	ato 'pi bhūyāṃś ca guṇair dhanaṃjayaḥ; sa cābhipatsyaty akhilaṃ vaco mama<BR>
08,064.025c	tavānuyātrāṃ ca tathā kariṣyati; prasīda rājañ jagataḥ śamāya vai<BR>
08,064.025d*1019_01	na cātitīvraṃ pitṛvairam udyataṃ<BR>
08,064.025d*1019_02	nihantum ugre ripum ulbaṇaṃ yudhi<BR>
08,064.025d*1019_03	tathāpi tat pathyahitaṃ na cecchataḥ<BR>
08,064.025d*1019_04	prakāśitaṃ sādhur ihādya pāṇḍavaiḥ<BR>
08,064.026a	mamāpi mānaḥ paramaḥ sadā tvayi; bravīmy atas tvāṃ paramāc ca sauhṛdāt<BR>
08,064.026c	nivārayiṣyāmi hi karṇam apy ahaṃ; yadā bhavān sapraṇayo bhaviṣyati<BR>
08,064.027a	vadanti mitraṃ sahajaṃ vicakṣaṇās; tathaiva sāmnā ca dhanena cārjitam<BR>
08,064.027b*1020_01	mayā hi pūrvaṃ kathitaṃ kṛpādibhis<BR>
08,064.027b*1020_02	tathā hi rājā tava dehadehajaḥ<BR>
08,064.027b*1020_03	anyaiś ca sarvair guṇabhāvavistaraiḥ<BR>
08,064.027b*1020_04	dhanaṃjayān nāsti samo dhanurdharaḥ<BR>
08,064.027b*1020_05	babhūva loke paramāstrasaṃgrahī<BR>
08,064.027b*1020_06	viṣṇuḥ sakhā yasya sakhā na vigrahaḥ<BR>
08,064.027b*1020_07	karmāṇi yasyākhilāny adbhutāni<BR>
08,064.027b*1020_08	sarvāṇi vaḥ saṃsmara tāni pūrvam<BR>
08,064.027b*1020_09	yuddhāntam ācchādya suyodhanādya<BR>
08,064.027b*1020_10	karṇasya putrāvadhi mā vyanīnaśaḥ<BR>
08,064.027b*1020_11	na śroṣyasi tvaṃ yadi me mahāratha<BR>
08,064.027b*1020_12	tathā hataṃ drakṣyasi pāṇḍavair balam<BR>
08,064.027b*1020_13	athārjunaṃ kālasamaprabhāvaṃ<BR>
08,064.027b*1020_14	kathaṃ na draṣṭāsi raṇe carantam<BR>
08,064.027b*1020_15	tejasvinām adya raviṃ mahāprabhaṃ<BR>
08,064.027b*1020_16	kathaṃ varāstraṃ samare na paśyasi<BR>
08,064.027b*1020_17	tvayi pranaṣṭe naravīrasatkṛto<BR>
08,064.027b*1020_18	bhoktā hi rājyaṃ bhuvi dharmasūnuḥ<BR>
08,064.027b*1021_01	ity evam ukto gurusūnunā kathaṃ<BR>
08,064.027b*1021_02	sa me sthitaś caiva tathaiva durmanāḥ<BR>
08,064.027b*1021_03	sakhe tvam evādya kathaṃ pravaktā<BR>
08,064.027b*1021_04	pārthasya pakṣād yudhi jātaharṣāt<BR>
08,064.027b*1021_05	vimuktabāhuḥ prahasan sudurbalo<BR>
08,064.027b*1021_06	duryodhano durgatikālacoditaḥ<BR>
08,064.027b*1021_07	vṛkodaraṃ hanmi sabāndhavaṃ raṇe<BR>
08,064.027b*1021_08	kathaṃ bibhemi prayato mahāmṛdhe<BR>
08,064.027c	pratāpataś copanataṃ caturvidhaṃ; tad asti sarvaṃ tvayi pāṇḍaveṣu ca<BR>
08,064.028a	nisargatas te tava vīra bāndhavāḥ; punaś ca sāmnā ca samāpnuhi sthiram<BR>
08,064.028c	tvayi prasanne yadi mitratām iyur; dhruvaṃ narendrendra tathā tvam ācara<BR>
08,064.029a	sa evam uktaḥ suhṛdā vaco hitaṃ; vicintya niḥśvasya ca durmanābravīt<BR>
08,064.029c	yathā bhavān āha sakhe tathaiva tan; mamāpi ca jñāpayato vacaḥ śṛṇu<BR>
08,064.029d*1022_01	ko 'nyo 'sti me duḥkhasakhaḥ sadaiva<BR>
08,064.029d*1022_02	muktvā bhavantaṃ mama caikavīram<BR>
08,064.030a	nihatya duḥśāsanam uktavān bahu; prasahya śārdūlavad eṣa durmatiḥ<BR>
08,064.030c	vṛkodaras tad dhṛdaye mama sthitaṃ; na tatparokṣaṃ bhavataḥ kutaḥ śamaḥ<BR>
08,064.030d*1023_01	na cāpi karṇaṃ prasahed raṇe 'rjuno<BR>
08,064.030d*1023_02	mahāgiriṃ merum ivogramārutaḥ<BR>
08,064.030d*1023_03	na cāśvasiṣyanti pṛthātmajā mayi<BR>
08,064.030d*1023_04	prasahya vairaṃ bahuśo vicintya<BR>
08,064.031a	na cāpi karṇaṃ guruputra saṃstavād; upāramety arhasi vaktum acyuta<BR>
08,064.031c	śrameṇa yukto mahatādya phalgunas; tam eṣa karṇaḥ prasabhaṃ haniṣyati<BR>
08,064.031d*1024_01	vasuṃdharāyāḥ parivartanaṃ bhaved<BR>
08,064.031d*1024_02	vrajec ca śoṣaṃ makarālayo 'rṇavaḥ<BR>
08,064.031d*1024_03	plaveyur apy adrivarā mahāmbudhau<BR>
08,064.031d*1024_04	na cārjuno jeṣyati karṇam āhave<BR>
08,064.031d*1024_05	apāṃ pṛthivyā nabhaso nabhasvataḥ<BR>
08,064.031d*1024_06	sutigmadīpteś ca hiraṇyaretasaḥ<BR>
08,064.031d*1024_07	abhāva eṣām api sarvato bhaven<BR>
08,064.031d*1024_08	na cārjuno jeṣyati karṇam āhave<BR>
08,064.032a	tam evam uktvābhyanunīya cāsakṛt; tavātmajaḥ svān anuśāsti sainikān<BR>
08,064.032c	samāghnatābhidravatāhitān imān; sabāṇaśabdān kim u joṣam āsyate<BR>
08,065.001	saṃjaya uvāca<BR>
08,065.001a	tau śaṅkhabherīninade samṛddhe; samīyatuḥ śvetahayau narāgryau<BR>
08,065.001c	vaikartanaḥ sūtaputro 'rjunaś ca; durmantrite tava putrasya rājan<BR>
08,065.001d*1025_01	āśīviṣāv agnim ivotsṛjantau<BR>
08,065.001d*1025_02	vairaṃ mukhābhyām abhiniśvasantau<BR>
08,065.001d*1025_03	yaśasvinau jajvalatur mṛdhe tadā<BR>
08,065.001d*1025_04	ghṛtāvasiktāv iva havyavāhau<BR>
08,065.002a	yathā gajau haimavatau prabhinnau; pragṛhya dantāv iva vāśitārthe<BR>
08,065.002c	tathā samājagmatur ugravegau; dhanaṃjayaś cādhirathiś ca vīrau<BR>
08,065.003a	balāhakeneva yathā balāhako; yadṛcchayā vā giriṇā girir yathā<BR>
08,065.003c	tathā dhanurjyātalaneminisvanau; samīyatus tāv iṣuvarṣavarṣiṇau<BR>
08,065.003d*1026_01	śarāstraśaktyṛṣṭigadāsisarpau<BR>
08,065.003d*1026_02	roṣānilodbhūtamahormimālau<BR>
08,065.003d*1026_03	yathācalau cācalatas tathā tau<BR>
08,065.003d*1026_04	yathārṇavau cāyayatur yugānte<BR>
08,065.004a	pravṛddhaśṛṅgadrumavīrudoṣadhī; pravṛddhanānāvidhaparvataukasau<BR>
08,065.004b*1027_01	mahāmahīdhrāv iva pakṣavantau<BR>
08,065.004c	yathācalau vā galitau mahābalau; tathā mahāstrair itaretaraṃ ghnataḥ<BR>
08,065.005a	sa saṃnipātas tu tayor mahān abhūt; sureśavairocanayor yathā purā<BR>
08,065.005c	śarair vibhugnāṅganiyantṛvāhanaḥ; suduḥsaho 'nyaiḥ paṭuśoṇitodakaḥ<BR>
08,065.006a	prabhūtapadmotpalamatsyakacchapau; mahāhradau pakṣigaṇānunāditau<BR>
08,065.006c	susaṃnikṛṣṭāv aniloddhatau yathā; tathā rathau tau dhvajinau samīyatuḥ<BR>
08,065.007a	ubhau mahendrasya samānavikramāv; ubhau mahendrapratimau mahārathau<BR>
08,065.007c	mahendravajrapratimaiś ca sāyakair; mahendravṛtrāv iva saṃprajahratuḥ<BR>
08,065.008a	sanāgapattyaśvarathe ubhe bale; vicitravarṇābharaṇāmbarasraje<BR>
08,065.008c	cakampatuś connamataḥ sma vismayād; viyadgatāś cārjunakarṇasaṃyuge<BR>
08,065.009a	bhujāḥ savajrāṅgulayaḥ samucchritāḥ; sasiṃhanādā hṛṣitair didṛkṣubhiḥ<BR>
08,065.009c	yadārjunaṃ mattam iva dvipo dvipaṃ; samabhyayād ādhirathir jighāṃsayā<BR>
08,065.009d*1028_01	tataḥ kurūṇām atha somakānāṃ<BR>
08,065.009d*1028_02	śabdo mahān prādurabhūt samantāt<BR>
08,065.009d*1028_03	yadārjunaṃ sūtaputro 'parāhṇe<BR>
08,065.009d*1028_04	mahāhave śailam ivāmbudo 'rchat<BR>
08,065.009d*1028_05	tathaiva cāsīd rathayoḥ samāgamo<BR>
08,065.009d*1028_06	mahāraṇe śoṇitamāṃsakardame<BR>
08,065.010a	abhyakrośan somakās tatra pārthaṃ; tvarasva yāhy arjuna vidhya karṇam<BR>
08,065.010c	chindhy asya mūrdhānam alaṃ cireṇa; śraddhāṃ ca rājyād dhṛtarāṣṭrasūnoḥ<BR>
08,065.011a	tathāsmākaṃ bahavas tatra yodhāḥ; karṇaṃ tadā yāhi yāhīty avocan<BR>
08,065.011c	jahy arjunaṃ karṇa tataḥ sacīrāḥ; punar vanaṃ yāntu cirāya pārthāḥ<BR>
08,065.012a	tataḥ karṇaḥ prathamaṃ tatra pārthaṃ; maheṣubhir daśabhiḥ paryavidhyat<BR>
08,065.012c	tam arjunaḥ pratyavidhyac chitāgraiḥ; kakṣāntare daśabhir atīva kruddhaḥ<BR>
08,065.012d*1029_01	karṇo 'tha pūrvaṃ daśabhiḥ pṛṣatkair<BR>
08,065.012d*1029_02	gāṇḍīvadhanvānam avidhyad āśu<BR>
08,065.012d*1029_03	jaghāna taṃ cāpi tataḥ kirīṭī<BR>
08,065.012d*1029_04	śarais tathāṣṭādaśabhiḥ sumuktaiḥ<BR>
08,065.012d*1030_01	punaś ca karṇas tvarito 'tha pārthaṃ<BR>
08,065.012d*1030_02	ratheṣubhis taṃ daśabhir jaghāna<BR>
08,065.012d*1030_03	taṃ cāpi pārtho daśabhiḥ śitāgraiḥ<BR>
08,065.012d*1030_04	kakṣyāntare tīkṣṇamukhair avidhyat<BR>
08,065.012d*1030_05	karṇas tato bhārata sāṃparāye<BR>
08,065.012d*1030_06	ghore 'tivelaṃ raṇasaṃvimardī<BR>
08,065.012d*1030_07	jaghāna pārthaṃ navabhiḥ śitāgraiḥ<BR>
08,065.012d*1030_08	kakṣyāntare nāgam iva prabhinnam<BR>
08,065.012d*1030_09	tato 'parābhyāṃ yudhi sūtaputro<BR>
08,065.012d*1030_10	dvābhyāṃ kṣurābhyāṃ harim āśukārī<BR>
08,065.012d*1030_11	samājaghāna tvarayā mahātmā<BR>
08,065.012d*1030_12	yathā surendraṃ namuciḥ prasahya<BR>
08,065.012d*1030_13	taṃ pāṇḍavaḥ pañcabhir āyasāgrair<BR>
08,065.012d*1030_14	ākarṇapūrṇair nijaghāna karṇam<BR>
08,065.012d*1030_15	te śoṇitaṃ tasya papus tadānīṃ<BR>
08,065.012d*1030_16	kālasya dūtā iva pārthabāṇāḥ<BR>
08,065.012d*1030_17	karṇo 'pi pārthaṃ sahavāsudevaṃ<BR>
08,065.012d*1030_18	samācinod bhārata vatsadantaiḥ<BR>
08,065.013a	parasparaṃ tau viśikhaiḥ sutīkṣṇais; tatakṣatuḥ sūtaputro 'rjunaś ca<BR>
08,065.013c	parasparasyāntarepsū vimarde; subhīmam abhyāyayatuḥ prahṛṣṭau<BR>
08,065.013d*1031_01	tato 'rjunaḥ prāsṛjad ugradhanvā<BR>
08,065.013d*1031_02	bhujāv ubhau gāṇḍivaṃ cānumṛjya<BR>
08,065.013d*1031_03	nārācanālīkavarāhakarṇān<BR>
08,065.013d*1031_04	kṣurāṃs tathā sāñjalikārdhacandrān<BR>
08,065.013d*1031_05	te sarvataḥ samakīryanta rājan<BR>
08,065.013d*1031_06	pārtheṣavaḥ karṇarathaṃ viśantaḥ<BR>
08,065.013d*1031_07	avāṅmukhāḥ pakṣigaṇā dinānte<BR>
08,065.013d*1031_08	viśanti ketārtham ivāśu vṛkṣam<BR>
08,065.013d*1031_09	yān arjunaḥ sabhrukuṭīkaṭākṣaḥ<BR>
08,065.013d*1031_10	karṇāya rājann asṛjaj jitāriḥ<BR>
08,065.013d*1031_11	tān sāyakair grasate sūtaputraḥ<BR>
08,065.013d*1031_12	kṣiptān kṣiptān pāṇḍavasyeṣusaṃghān<BR>
08,065.013d*1032_01	tataḥ karṇo bhārgaveṇābhisṛṣṭaṃ<BR>
08,065.013d*1032_02	prāduścakre brāhmam astraṃ mahātmā<BR>
08,065.013d*1032_03	tataḥ prajajvāla tad astram ugraṃ<BR>
08,065.013d*1032_04	yugāntasūryajvalanaprakāśam<BR>
08,065.013d*1033_01	pātālam astreṇa nihatya tena<BR>
08,065.013d*1033_02	jaghāna karṇo naranāgasaṃghān<BR>
08,065.013d*1034_01	tato 'stram āgneyam amitratāpanaṃ<BR>
08,065.013d*1034_02	mumoca karṇāya sureśvarātmajaḥ<BR>
08,065.013d*1035_01	dhanaṃjayaḥ saṃyugamūrdhani jvalann<BR>
08,065.013d*1035_02	atha prajajvāla tad astram uttamam<BR>
08,065.013d*1036_01	jvālābhir atyarthaviniḥsṛtābhir<BR>
08,065.013d*1036_02	astrasya sūrasya mahendrasūnoḥ<BR>
08,065.013d*1037_01	bhūmy antarikṣe ca diśo 'rkamārgaṃ<BR>
08,065.013d*1037_02	prāvṛtya deho 'sya babhūva dīptaḥ<BR>
08,065.013d*1038_01	yodhāś ca sarve jvalitāntarārtāḥ<BR>
08,065.013d*1038_02	pradudruvus tatra vidagdhavastrāḥ<BR>
08,065.013d*1038_03	śabdaś ca ghoro 'ti babhūva tatra<BR>
08,065.013d*1038_04	yathā vane veṇuvanasya dahyataḥ<BR>
08,065.013d*1039_01	samīkṣya karṇo jvalanāstram udyataṃ<BR>
08,065.013d*1039_02	sa vāruṇaṃ tat praśamārtham āhave<BR>
08,065.013d*1039_03	samutsṛjan sūtasutaḥ pratāpavān<BR>
08,065.013d*1039_04	sa tena vahniṃ śamayāṃ babhūva<BR>
08,065.013d*1039_05	balāhakāstreṇa diśas tarasvī<BR>
08,065.013d*1039_06	cakāra sarvāṃs timireṇa saṃvṛtāḥ<BR>
08,065.013d*1040_01	tato dharitrīdharatulyarodhasaḥ<BR>
08,065.013d*1040_02	samantato vai parivārya vāriṇā<BR>
08,065.013d*1040_03	taiś cātivegāt sa tathāvidho 'pi<BR>
08,065.013d*1040_04	nītaḥ śamaṃ vahnir atipracaṇḍaḥ<BR>
08,065.013d*1040_05	balāhakaiś caiva digantarāṇi<BR>
08,065.013d*1040_06	vyāptāni sarvāṇi yathā nabhaś ca<BR>
08,065.013d*1041_01	tathā ca sarvās timireṇa vai diśo<BR>
08,065.013d*1041_02	meghair vṛtā na pradṛśyeta kiṃ cit<BR>
08,065.013d*1042_01	apāvahan meghagaṇāṃs tatas tān<BR>
08,065.013d*1042_02	samīraṇāstreṇa samīritena saḥ<BR>
08,065.013d*1042_03	tataḥ so 'straṃ dayitaṃ devarājñaḥ<BR>
08,065.013d*1042_04	prāduścakre vajram amitratāpanaḥ<BR>
08,065.013d*1042_05	gāṇḍīvajyāṃ vimṛśaṃś cātimanyur<BR>
08,065.013d*1042_06	dhanaṃjayaḥ śatrusaṃghapramāthī<BR>
08,065.013d*1042_07	tataḥ kṣuraprāñjalikārdhacandrā<BR>
08,065.013d*1042_08	nārācanāḷīkavarāhakarṇāḥ<BR>
08,065.013d*1042_09	gāṇḍīvataḥ prādurāsan sutīkṣṇāḥ<BR>
08,065.013d*1042_10	sahasraśo vajrasamānavegāḥ<BR>
08,065.013d*1043_01	te sarvataḥ paryadhāvanta ghorāḥ<BR>
08,065.013d*1043_02	pārtheṣavaḥ karṇarathaṃ vihaṃgāḥ<BR>
08,065.013d*1043_03	adhomukhāḥ pakṣigaṇā dinānte<BR>
08,065.013d*1043_04	niśāniketārtham ivāśu vṛkṣam<BR>
08,065.013d*1043_05	jagrāha tān sūtaputraḥ pṛṣatkaiḥ<BR>
08,065.013d*1043_06	kṣiptāṃs tathā pāṇḍavabāṇasaṃghān<BR>
08,065.013d*1043_07	amṛṣyamāṇasya dhanaṃjayasya<BR>
08,065.013d*1043_08	raṇājire tv antakatulyakarmā<BR>
08,065.013d*1043_09	vaikartano roṣaparītacetā<BR>
08,065.013d*1043_10	jyotiṣprabhāṃ yadvad udāgataḥ san<BR>
08,065.013d*1043_11	divākaro nāśayate kṣaṇena<BR>
08,065.013d*1043_12	pārthasya tān bāṇagaṇān samagrān<BR>
08,065.013d*1043_13	vyanāśayad yudhyata eva karṇaḥ<BR>
08,065.013d*1044_01	te karṇam āsādya mahāprabhāvāḥ<BR>
08,065.013d*1044_02	sutejanā gārdhrapatrāḥ suvegāḥ<BR>
08,065.013d*1044_03	gātreṣu sarveṣu hayeṣu cāpi<BR>
08,065.013d*1044_04	śarāsane yugacakre dhvaje ca<BR>
08,065.013d*1044_05	nirbhidya tūrṇaṃ viviśuḥ sutīkṣṇās<BR>
08,065.013d*1044_06	tārkṣyatrastā bhūmim ivoragās te<BR>
08,065.013d*1044_07	śarācitāṅgo rudhirārdragātraḥ<BR>
08,065.013d*1044_08	karṇas tadā roṣavivṛttanetraḥ<BR>
08,065.013d*1045_01	dṛḍhajyamānāmya samudraghoṣaṃ<BR>
08,065.013d*1045_02	prāduścakre bhārgavāstraṃ mahātmā<BR>
08,065.013d*1045_03	mahendraśastrābhimukhān vimuktāṃś<BR>
08,065.013d*1045_04	chittvā karṇaḥ pāṇḍavasyeṣusaṃghān<BR>
08,065.013d*1046_01	pārthāstram astreṇa nihatya tena<BR>
08,065.013d*1046_02	jaghāna karṇo nṛgajāśvasaṃghān<BR>
08,065.013d*1046_03	amṛṣyamāṇas tu mahāvimarde<BR>
08,065.013d*1046_04	mahāratho bhārgavāstraprabhāvāt<BR>
08,065.013d*1046_05	pāñcālānāṃ pravarāṃś cāpi yodhān<BR>
08,065.013d*1046_06	krodhāviṣṭaḥ sūtaputras tarasvī<BR>
08,065.013d*1046_07	bāṇair vivyādhāhave supramuktaiḥ<BR>
08,065.013d*1046_08	prahasya kṛṣṇau tu narapravīraḥ<BR>
08,065.013d*1046_09	tataḥ pāñcālāḥ somakāś cāpi rājan<BR>
08,065.013d*1046_10	karṇenājau pīḍyamānāḥ śaraughaiḥ<BR>
08,065.013d*1046_11	krodhāviṣṭā vivyadhus taṃ samantāt<BR>
08,065.013d*1046_12	tīkṣṇair bāṇaiḥ sūtaputraṃ sametāḥ<BR>
08,065.013d*1046_13	tān astāṃs taiḥ sa nikṛtyāśu bāṇān<BR>
08,065.013d*1046_14	pāñcālānāṃ rathanāgāśvasaṃghān<BR>
08,065.013d*1046_15	abhyardayad bāṇagaṇaiḥ prasahya<BR>
08,065.013d*1046_16	vikṣobhayan samare sūtaputraḥ<BR>
08,065.013d*1046_17	te bhinnadehā vyasavo nipetuḥ<BR>
08,065.013d*1046_18	karṇeṣubhir bhūmitale svanantaḥ<BR>
08,065.013d*1046_19	kruddhena siṃhena yathaiva nāgā<BR>
08,065.013d*1046_20	mahābalā bhīmabalena tadvat<BR>
08,065.013d*1046_21	pāñcālānāṃ pravarān saṃnihatya<BR>
08,065.013d*1046_22	praspardhamānān balino yodhamukhyān<BR>
08,065.013d*1046_23	tataḥ sa rājan virarāja karṇaḥ<BR>
08,065.013d*1046_24	śarān vaman megha ivāmbudhārāḥ<BR>
08,065.013d*1046_25	karṇasya matvā tu jayaṃ tvadīyāḥ<BR>
08,065.013d*1046_26	parāṃ mudaṃ siṃhanādāṃś ca cakruḥ<BR>
08,065.013d*1046_27	sarve hy amanyanta vaśe kṛtau tau<BR>
08,065.013d*1046_28	karṇena kṛṣṇāv iti kauravendra<BR>
08,065.013d*1046_29	tat tādṛśaṃ prekṣya mahārathasya<BR>
08,065.013d*1046_30	karṇasya vīryaṃ ca parair asahyam<BR>
08,065.013d*1046_31	dṛṣṭvā tu karṇena dhanaṃjayasya<BR>
08,065.013d*1046_32	saṃgrāmamadhye nihataṃ tad astram<BR>
08,065.014a	amṛṣyamāṇaś ca mahāvimarde; tatrākrudhyad bhīmaseno mahātmā<BR>
08,065.014c	athābravīt pāṇinā pāṇim āghnan; saṃdaṣṭauṣṭho nṛtyati vādayann iva<BR>
08,065.014d*1047_01	tatas tv amarṣī krodhasaṃdīptanetro<BR>
08,065.014d*1047_02	vātātmajaḥ pāṇinā pāṇim ārchat<BR>
08,065.014d*1047_03	bhīmo 'bravīd arjunaṃ satyasaṃdham<BR>
08,065.014d*1047_04	amarṣito niḥśvasañ jātamanyuḥ<BR>
08,065.014d*1048_01	roṣāt pradīptaḥ sumahān vimarde<BR>
08,065.014d*1048_02	bhīmas tato 'krudhyad adīnasattvaḥ<BR>
08,065.014d*1048_03	pāṇiṃ sa pāṇau vinipiṣya roṣād<BR>
08,065.014d*1048_04	amarṣito vākyam uvāca pārtham<BR>
08,065.014d*1049_01	kathaṃ nu pāpo 'yam apetadharmaḥ<BR>
08,065.014d*1049_02	sūtātmajaḥ samare 'dya prasahya<BR>
08,065.014d*1049_03	pāñcālānāṃ yodhamukhyān anekān<BR>
08,065.014d*1049_04	nijaghnivāṃs tava jiṣṇo samakṣam<BR>
08,065.014d*1050_01	pūrvaṃ daityair ajitaṃ kālakeyaiḥ<BR>
08,065.014d*1050_02	sākṣāt sthāṇor bāhusaṃsparśam etya<BR>
08,065.014e	kathaṃ nu tvāṃ sūtaputraḥ kirīṭin; maheṣubhir daśabhir avidhyad agre<BR>
08,065.014f*1051_01	tvayā kṣiptāṃś cāgrasadbāṇasaṃghānn<BR>
08,065.014f*1051_02	āścaryam etat pratibhāti me 'dya<BR>
08,065.014f*1051_03	kṛṣṇāparikleśam anusmara tvaṃ<BR>
08,065.014f*1051_04	yathābravīt ṣaṇḍhatilān sma vācaḥ<BR>
08,065.014f*1051_05	vācaḥ sutīkṣṇāsthibhido 'manojñāḥ<BR>
08,065.014f*1051_06	sūtātmajo 'yaṃ gatabhīr durātmā<BR>
08,065.014f*1051_07	saṃsmṛtya sarvaṃ tad ihādya pāpaṃ<BR>
08,065.014f*1051_08	jahy āśu karṇaṃ yudhi savyasācin<BR>
08,065.014f*1051_09	kasmād upekṣāṃ kuruṣe kirīṭinn<BR>
08,065.014f*1051_10	upekṣituṃ nāyam ihādya kālaḥ<BR>
08,065.015a	yayā dhṛtyā sarvabhūtāny ajaiṣīr; grāsaṃ dadad vahnaye khāṇḍave tvam<BR>
08,065.015c	tayā dhṛtyā sūtaputraṃ jahi tvam; ahaṃ vainaṃ gadayā pothayiṣye<BR>
08,065.015d*1052_01	sametya pārthaṃ sa nṛśaṃsavādī<BR>
08,065.015d*1052_02	jīvan nāyaṃ yāsyati kālapakvaḥ<BR>
08,065.016a	athābravīd vāsudevo 'pi pārthaṃ; dṛṣṭvā ratheṣūn pratihanyamānān<BR>
08,065.016c	amīmṛdat sarvathā te 'dya karṇo; hy astrair astrāṇi kim idaṃ kirīṭin<BR>
08,065.017a	sa vīra kiṃ muhyasi nāvadhīyase; nadanty ete kuravaḥ saṃprahṛṣṭāḥ<BR>
08,065.017c	karṇaṃ puraskṛtya vidur hi sarve; tvadastram astrair vinipātyamānam<BR>
08,065.018a	yayā dhṛtyā nihataṃ tāmasāstraṃ; yuge yuge rākṣasāś cāpi ghorāḥ<BR>
08,065.018c	dambhodbhavāś cāsurāś cāhaveṣu; tayā dhṛtyā tvaṃ jahi sūtaputram<BR>
08,065.018c*1053_01	darpotsiktaṃ vīryamantaṃ kirīṭin<BR>
08,065.018d*1054_01	karṇaṃ samāsādya ripupramāthin<BR>
08,065.018d*1055_01	pārthāhave vyaktam astraṃ samartham<BR>
08,065.019a	anena vāsya kṣuraneminādya; saṃchinddhi mūrdhānam areḥ prasahya<BR>
08,065.019c	mayā nisṛṣṭena sudarśanena; vajreṇa śakro namucer ivāreḥ<BR>
08,065.020a	kirātarūpī bhagavān yayā ca; tvayā mahatyā paritoṣito 'bhūt<BR>
08,065.020c	tāṃ tvaṃ dhṛtiṃ vīra punar gṛhītvā; sahānubandhaṃ jahi sūtaputram<BR>
08,065.021a	tato mahīṃ sāgaramekhalāṃ tvaṃ; sapattanāṃ grāmavatīṃ samṛddhām<BR>
08,065.021c	prayaccha rājñe nihatārisaṃghāṃ; yaśaś ca pārthātulam āpnuhi tvam<BR>
08,065.021d*1056_01	sa evam ukto 'tibalo mahātmā<BR>
08,065.021d*1056_02	cakāra buddhiṃ hi vadhāya sauteḥ<BR>
08,065.021d*1057_01	karṇaṃ puraskṛtya nadanti sarve<BR>
08,065.021d*1057_02	tavāstram urvyāṃ pratihatya vīrāḥ<BR>
08,065.021d*1057_03	kuru prayatnaṃ bharatapravīra<BR>
08,065.021d*1057_04	dravanty amī sṛñjayasomakāś ca<BR>
08,065.021d*1057_05	dṛṣṭvā ca karṇaṃ samare prahṛṣṭaṃ<BR>
08,065.021d*1057_06	tvāṃ cāpi dṛṣṭvā parihīyamānam<BR>
08,065.022a	saṃcodito bhīmajanārdanābhyāṃ; smṛtvā tadātmānam avekṣya sattvam<BR>
08,065.022c	mahātmanaś cāgamane viditvā; prayojanaṃ keśavam ity uvāca<BR>
08,065.023a	prāduṣkaromy eṣa mahāstram ugraṃ; śivāya lokasya vadhāya sauteḥ<BR>
08,065.023c	tan me 'nujānātu bhavān surāś ca; brahmā bhavo brahmavidaś ca sarve<BR>
08,065.023d*1058_01	iti smoktvā pāṇḍavaḥ savyasācī<BR>
08,065.023d*1058_02	namaskṛtvā brahmaṇe so 'mitātmā<BR>
08,065.024a	ity ūcivān brāhmam asahyam astraṃ; prāduścakre manasā saṃvidheyam<BR>
08,065.024b*1059_01	tad asya hatvā virarāja karṇo<BR>
08,065.024b*1059_02	muktvā śarān megha ivāmbudhārāḥ<BR>
08,065.024b*1059_03	samīkṣya karṇena kirīṭinas tu<BR>
08,065.024b*1059_04	tathājimadhye vihitaṃ tad astram<BR>
08,065.024b*1059_05	tato 'marṣī balavān krodhadīpto<BR>
08,065.024b*1059_06	bhīmo 'bravīd arjunaṃ satyasaṃdham<BR>
08,065.024b*1059_07	nanu tv āhur veditāraṃ mahāstraṃ<BR>
08,065.024b*1059_08	brāhmaṃ vidheyaṃ paramaṃ janās tat<BR>
08,065.024b*1059_09	punar yuktāstram abhitaḥ kirīṭinn<BR>
08,065.024b*1059_10	iti smokto 'yojayat savyasācī<BR>
08,065.024c	tato diśaś ca pradiśaś ca sarvāḥ; samāvṛṇot sāyakair bhūritejāḥ<BR>
08,065.024d*1060_01	gāṇḍīvamuktair bhujagair ivograir<BR>
08,065.024d*1060_02	divākarāṃśupratimair jvaladbhiḥ<BR>
08,065.024e	sasarja bāṇān bharatarṣabho 'pi; śataṃśatān ekavad āśuvegān<BR>
08,065.024f*1061_01	prācchādayan karṇarathaṃ kṣaṇena<BR>
08,065.024f*1061_02	yugāntavahnyarkakaraprakāśāḥ<BR>
08,065.024f*1062_01	tataś ca śūlāni parasvadhāni<BR>
08,065.024f*1062_02	cakrāṇi nārācaśatāni caiva<BR>
08,065.024f*1062_03	niścakramur ghoratarāṇi yodhās<BR>
08,065.024f*1062_04	tato nyahanyanta samantato 'pi<BR>
08,065.024f*1062_05	chinnaṃ śiraḥ kasya cid ājimadhye<BR>
08,065.024f*1062_06	papāta yodhasya parasya kāyāt<BR>
08,065.024f*1062_07	bhayena so 'py āśu papāta bhūmāv<BR>
08,065.024f*1062_08	anyaḥ pranaṣṭaḥ patitaṃ vilokya<BR>
08,065.024f*1062_09	anyasya sāsir nipapāta kṛtto<BR>
08,065.024f*1062_10	yodhasya bāhuḥ karihastatulyaḥ<BR>
08,065.024f*1062_11	anyasya savyaḥ saha carmaṇā ca<BR>
08,065.024f*1062_12	kṣuraprakṛttaḥ patito dharaṇyām<BR>
08,065.024f*1062_13	evaṃ samastān api yodhamukhyān<BR>
08,065.024f*1062_14	vidhvaṃsayām āsa kirīṭamālī<BR>
08,065.024f*1062_15	śaraiḥ śarīrāntakaraiḥ sughorair<BR>
08,065.024f*1062_16	dauryodhanaṃ sainyam aśeṣam eva<BR>
08,065.025a	vaikartanenāpi tathājimadhye; sahasraśo bāṇagaṇā visṛṣṭāḥ<BR>
08,065.025c	te ghoṣiṇaḥ pāṇḍavam abhyupeyuḥ; parjanyamuktā iva vāridhārāḥ<BR>
08,065.026a	sa bhīmasenaṃ ca janārdanaṃ ca; kirīṭinaṃ cāpy amanuṣyakarmā<BR>
08,065.026c	tribhis tribhir bhīmabalo nihatya; nanāda ghoraṃ mahatā svareṇa<BR>
08,065.027a	sa karṇabāṇābhihataḥ kirīṭī; bhīmaṃ tathā prekṣya janārdanaṃ ca<BR>
08,065.027c	amṛṣyamāṇaḥ punar eva pārthaḥ; śarān daśāṣṭau ca samudbabarha<BR>
08,065.028a	suṣeṇam ekena śareṇa viddhvā; śalyaṃ caturbhis tribhir eva karṇam<BR>
08,065.028c	tataḥ sumuktair daśabhir jaghāna; sabhāpatiṃ kāñcanavarmanaddham<BR>
08,065.029a	sa rājaputro viśirā vibāhur; vivājisūto vidhanur viketuḥ<BR>
08,065.029c	tato rathāgrād apatat prabhagnaḥ; paraśvadhaiḥ śāla ivābhikṛttaḥ<BR>
08,065.030a	punaś ca karṇaṃ tribhir aṣṭabhiś ca; dvābhyāṃ caturbhir daśabhiś ca viddhvā<BR>
08,065.030c	catuḥśatān dviradān sāyudhīyān; hatvā rathān aṣṭaśataṃ jaghāna<BR>
08,065.030e	sahasram aśvāṃś ca punaś ca sādīn; aṣṭau sahasrāṇi ca pattivīrān<BR>
08,065.030f*1063_01	karṇaṃ sasūtaṃ sarathāśvaketum<BR>
08,065.030f*1063_02	adṛśyam añjogatibhiś ca cakre<BR>
08,065.030f*1063_03	tato 'krośan kuravo vadhyamānā<BR>
08,065.030f*1063_04	dhanaṃjayenādhirathiṃ samantāt<BR>
08,065.030f*1063_05	muñcābhividdhyārjunam āśu karṇa<BR>
08,065.030f*1063_06	bāṇaiḥ purā hanti kurūn samagrān<BR>
08,065.030f*1063_07	sa coditaḥ sarvayatnena karṇo<BR>
08,065.030f*1063_08	mumoca bāṇān subahūn abhīkṣṇam<BR>
08,065.030f*1063_09	te pāṇḍupāñcālagaṇān nijaghnur<BR>
08,065.030f*1063_10	marmacchidaḥ śoṇitamāṃsadigdhāḥ<BR>
08,065.030f*1063_11	tāv uttamau sarvadhanurdharāṇāṃ<BR>
08,065.030f*1063_12	mahābalau sarvasapatnasāhau<BR>
08,065.030f*1063_13	nijaghnatuś cāhitasainyam ugrāv<BR>
08,065.030f*1063_14	anyonyam apy astravidau mahāstraiḥ<BR>
08,065.030f*1063_15	athopayātas tvarito didṛkṣur<BR>
08,065.030f*1063_16	mantrauṣadhābhyāṃ virujo viśalyaḥ<BR>
08,065.030f*1063_17	kṛtaḥ suhṛdbhir bhiṣajāṃ variṣṭhair<BR>
08,065.030f*1063_18	yudhiṣṭhiras tatra suvarṇavarmā<BR>
08,065.030f*1063_19	tatropayātaṃ yudhi dharmarājaṃ<BR>
08,065.030f*1063_20	dṛṣṭvā mudā sarvabhūtāny anandan<BR>
08,065.030f*1063_21	rāhor vimuktaṃ vimalaṃ samagraṃ<BR>
08,065.030f*1063_22	candraṃ yathaivābhyuditaṃ tathaiva<BR>
08,065.030f*1064_01	nāsatyadasrātrisutodbhavādyair<BR>
08,065.030f*1064_02	aṣṭāṅgavidyāśramam udvahadbhiḥ<BR>
08,065.030f*1064_03	ābaddhapaṭṭo vraṇalāghavena<BR>
08,065.030f*1064_04	yathā sureśo ditijaiḥ kṣatāṅgaḥ<BR>
08,065.031a	dṛṣṭvājimukhyāv atha yudhyamānau; didṛkṣavaḥ śūravarāv arighnau<BR>
08,065.031c	karṇaṃ ca pārthaṃ ca niyamya vāhān; khasthā mahīsthāś ca janāvatasthuḥ<BR>
08,065.031d*1065_01	sa kārmukajyātalasaṃnipātaḥ<BR>
08,065.031d*1065_02	sumuktabāṇas tumulo babhūva<BR>
08,065.031d*1065_03	ghnatos tathānyonyam iṣupravaikair<BR>
08,065.031d*1065_04	dhanaṃjayasyādhiratheś ca rājan<BR>
08,065.032a	tato dhanurjyā sahasātikṛṣṭā; sughoṣam ācchidyata pāṇḍavasya<BR>
08,065.032c	tasmin kṣaṇe sūtaputras tu pārthaṃ; samācinot kṣudrakāṇāṃ śatena<BR>
08,065.033a	nirmuktasarpapratimaiś ca tīkṣṇais; tailapradhautaiḥ khagapatravājaiḥ<BR>
08,065.033c	ṣaṣṭyā nārācair vāsudevaṃ bibheda; tadantaraṃ somakāḥ prādravanta<BR>
08,065.033d*1066_01	pūṣātmajo marmasu nirbibheda<BR>
08,065.033d*1066_02	marutsutaṃ cāyutaśaḥ śarāgraiḥ<BR>
08,065.033d*1066_03	kṛṣṇaṃ ca pārthaṃ ca tathā dhvajaṃ ca<BR>
08,065.033d*1066_04	pārthānujān somakān pātayaṃś ca<BR>
08,065.033d*1067_01	prācchādayaṃs te niśitaiḥ pṛṣatkair<BR>
08,065.033d*1067_02	jīmūtasaṃghā nabhasīva sūryam<BR>
08,065.033d*1067_03	āgacchatas tān viśikhair anekair<BR>
08,065.033d*1067_04	vyaṣṭambhayat sūtaputraḥ kṛtāstraḥ<BR>
08,065.033d*1067_05	tair astam astraṃ vinihatya sarvaṃ<BR>
08,065.033d*1067_06	jaghāna teṣāṃ rathavājināgān<BR>
08,065.033d*1067_07	tathā tu sainyapravarāṃś ca rājann<BR>
08,065.033d*1067_08	abhyardayan mārgaṇaiḥ sūtaputraḥ<BR>
08,065.033d*1067_09	te bhinnadehā vyasavo nipetuḥ<BR>
08,065.033d*1067_10	karṇeṣubhir bhūmitale stanantaḥ<BR>
08,065.033d*1067_11	kruddhena siṃhena yathāśvayūthyā<BR>
08,065.033d*1067_12	mahābalā bhīmabalena tadvat<BR>
08,065.033d*1067_13	punaś ca pāñcālavarās tathānye<BR>
08,065.033d*1067_14	tadantaraṃ karṇadhanaṃjayābhyām<BR>
08,065.033d*1067_15	praskandanto balinaḥ sādhumuktaiḥ<BR>
08,065.033d*1067_16	karṇena bāṇair nihatāḥ prasahya<BR>
08,065.033d*1067_17	jayaṃ tu matvā vipulaṃ tvadīyās<BR>
08,065.033d*1067_18	talān nijaghnuḥ siṃhanādāṃś ca neduḥ<BR>
08,065.033d*1067_19	sarve hy amanyanta vaśe kṛtau tau<BR>
08,065.033d*1067_20	karṇena kṛṣṇāv iti te vineduḥ<BR>
08,065.033d*1068_01	tato navajyāṃ sudṛḍhāṃ kirīṭī<BR>
08,065.033d*1068_02	svabāhuvikṣepaṇajāṃ pragṛhya<BR>
08,065.033d*1068_03	samādade gāṇḍive kṣiprakārī<BR>
08,065.033d*1068_04	nimeṣamātreṇa mahādhanuṣmān<BR>
08,065.033d*1068_05	jyācchedanaṃ jyāvidhānaṃ ca tasya<BR>
08,065.033d*1068_06	naivāvabudhyat sūtaputro laghutvāt<BR>
08,065.033d*1068_07	pārthasya saṃkhye dviṣatāṃ nihantus<BR>
08,065.033d*1068_08	tad adbhūtaṃ tatra babhūva rājan<BR>
08,065.034a	tato dhanurjyām avadhamya śīghraṃ; śarān astān ādhirather vidhamya<BR>
08,065.034b*1069_01	pārtho 'pi tāṃ jyām avadhāya tūrṇaṃ<BR>
08,065.034b*1069_02	śarāsanajyām ādhirather vidhamya<BR>
08,065.034c	susaṃrabdhaḥ karṇaśarakṣatāṅgo; raṇe pārthaḥ somakān pratyagṛhṇāt<BR>
08,065.034d*1070_01	jyāṃ cānumṛjyābhyahanat talatre<BR>
08,065.034d*1070_02	bāṇāndhakāraṃ tv akarot kṣaṇena<BR>
08,065.034d*1070_03	śalyaṃ ca karṇaṃ ca kurūṃś ca sarvān<BR>
08,065.034d*1070_04	bāṇair avidhyad yugapat kirīṭī<BR>
08,065.034e	na pakṣiṇaḥ saṃpatanty antarikṣe; kṣepīyasāstreṇa kṛte 'ndhakāre<BR>
08,065.034f*1071_01	vāyur viyatsthair amaraiḥ sametya<BR>
08,065.034f*1071_02	vyuvāha bāṇān avalokayadbhiḥ<BR>
08,065.035a	śalyaṃ ca pārtho daśabhiḥ pṛṣatkair; bhṛśaṃ tanutre prahasann avidhyat<BR>
08,065.035c	tataḥ karṇaṃ dvādaśabhiḥ sumuktair; viddhvā punaḥ saptabhir abhyavidhyat<BR>
08,065.036a	sa pārthabāṇāsanaveganunnair; dṛḍhāhataḥ patribhir ugravegaiḥ<BR>
08,065.036c	vibhinnagātraḥ kṣatajokṣitāṅgaḥ; karṇo babhau rudra ivātateṣuḥ<BR>
08,065.036d*1072_01	prakrīḍamāno 'tha śmaśānamadhye<BR>
08,065.036d*1072_02	raudre muhūrte rudhirārdragātraḥ<BR>
08,065.037a	tatas tribhiś ca tridaśādhipopamaṃ; śarair bibhedādhirathir dhanaṃjayam<BR>
08,065.037c	śarāṃs tu pañca jvalitān ivoragān; pravīrayām āsa jighāṃsur acyute<BR>
08,065.038a	te varma bhittvā puruṣottamasya; suvarṇacitraṃ nyapatan sumuktāḥ<BR>
08,065.038c	vegena gām āviviśuḥ suvegāḥ; snātvā ca karṇābhimukhāḥ pratīyuḥ<BR>
08,065.039a	tān pañcabhallais tvaritaiḥ sumuktais; tridhā tridhaikaikam athoccakarta<BR>
08,065.039c	dhanaṃjayas te nyapatan pṛthivyāṃ; mahāhayas takṣakaputrapakṣāḥ<BR>
08,065.040a	tataḥ prajajvāla kirīṭamālī; krodhena kakṣaṃ pradahann ivāgniḥ<BR>
08,065.040b*1073_01	tathā vinunnāṅgam avekṣya kṛṣṇaṃ<BR>
08,065.040b*1073_02	sarpeṣubhiḥ karṇabhujaprasṛṣṭaiḥ<BR>
08,065.040c	sa karṇam ākarṇavikṛṣṭasṛṣṭaiḥ; śaraiḥ śarīrāntakarair jvaladbhiḥ<BR>
08,065.040e	marmasv avidhyat sa cacāla duḥkhād; dhairyāt tu tasthāv atimātradhairyaḥ<BR>
08,065.040f*1074_01	prāduścakārātha śarān mahātmā<BR>
08,065.040f*1074_02	dehaṃ vicinvann iva sūtajasya<BR>
08,065.040f*1074_03	śarās tu te kāñcanacitrapuṅkhāḥ<BR>
08,065.040f*1074_04	saṃpetur urvyāṃ śataśo mahāntaḥ<BR>
08,065.041a	tataḥ śaraughaiḥ pradiśo diśaś ca; raviprabhā karṇarathaś ca rājan<BR>
08,065.041c	adṛśya āsīt kupite dhanaṃjaye; tuṣāranīhāravṛtaṃ yathā nabhaḥ<BR>
08,065.042a	sa cakrarakṣān atha pādarakṣān; puraḥsarān pṛṣṭhagopāṃś ca sarvān<BR>
08,065.042b*1075_01	bhītā dravanti sma nihanyamānā<BR>
08,065.042b*1075_02	maheṣubhiḥ pārthakarapraṇunnaiḥ<BR>
08,065.042b*1075_03	tato 'rjuno vai bharatapravīro<BR>
08,065.042b*1075_04	mahānubhāvaḥ samare nihantā<BR>
08,065.042c	duryodhanenānumatān arighnān; samuccitān surathān sārabhūtān<BR>
08,065.043a	dvisāhasrān samare savyasācī; kurupravīrān ṛṣabhaḥ kurūṇām<BR>
08,065.043c	kṣaṇena sarvān sarathāśvasūtān; nināya rājan kṣayam ekavīraḥ<BR>
08,065.044a	athāpalāyanta vihāya karṇaṃ; tavātmajāḥ kuravaś cāvaśiṣṭāḥ<BR>
08,065.044c	hatān avākīrya śarakṣatāṃś ca; lālapyamānāṃs tanayān pitṝṃś ca<BR>
08,065.044d*1076_01	sarve praṇeśuḥ kuravo vihīnāḥ<BR>
08,065.044d*1076_02	pārtheṣubhiḥ saṃparitapyamānāḥ<BR>
08,065.044d*1076_03	suyodhanenātha punar variṣṭhāḥ<BR>
08,065.044d*1076_04	pracoditāḥ karṇarathānuyāne<BR>
08,065.044d*1076_05	bhoḥ kṣatriyāḥ śūratamāś ca sarve<BR>
08,065.044d*1076_06	kṣātre ca dharme niratāḥ stha yūyam<BR>
08,065.044d*1076_07	na yuktarūpaṃ bhavatāṃ samīpāt<BR>
08,065.044d*1076_08	palāyanaṃ karṇam abhiprahāya<BR>
08,065.044d*1076_09	tavātmajenāpi tathocyamānāḥ<BR>
08,065.044d*1076_10	pārtheṣubhiḥ saṃparitapyamānāḥ<BR>
08,065.044d*1076_11	naivāvatiṣṭhanta bhayād vivarṇāḥ<BR>
08,065.044d*1076_12	kṣaṇena naṣṭāḥ pradiśo diśaś ca<BR>
08,065.045a	sa sarvataḥ prekṣya diśo viśūnyā; bhayāvadīrṇaiḥ kurubhir vihīnaḥ<BR>
08,065.045c	na vivyathe bhārata tatra karṇaḥ; pratīpam evārjunam abhyadhāvat<BR>
08,065.045c*1077_01	mahārathaḥ sūtaputras tathāpi<BR>
08,066.001	saṃjaya uvāca<BR>
08,066.001a	tato 'payātāḥ śarapātamātram; avasthitāḥ kuravo bhinnasenāḥ<BR>
08,066.001c	vidyutprakāśaṃ dadṛśuḥ samantād; dhanaṃjayāstraṃ samudīryamāṇam<BR>
08,066.002a	tad arjunāstraṃ grasate sma vīrān; viyat tathākāśam anantaghoṣam<BR>
08,066.002c	kruddhena pārthena tadāśu sṛṣṭaṃ; vadhāya karṇasya mahāvimarde<BR>
08,066.002d*1078_01	karṇaḥ sughoreṣvasanaṃ dṛḍhajyaṃ<BR>
08,066.002d*1078_02	visphārayitvā visṛjañ charaughān<BR>
08,066.002d*1078_03	udīryamāṇaṃ sma kurūn dahantaṃ<BR>
08,066.002d*1078_04	suvarṇapuṅkhair iṣubhir mahātmā<BR>
08,066.003a	rāmād upāttena mahāmahimnā; ātharvaṇenārivināśanena<BR>
08,066.003c	tad arjunāstraṃ vyadhamad dahantaṃ; pārthaṃ ca bāṇair niśitair nijaghne<BR>
08,066.004a	tato vimardaḥ sumahān babhūva; tasyārjunasyādhiratheś ca rājan<BR>
08,066.004c	anyonyam āsādayatoḥ pṛṣatkair; viṣāṇaghātair dvipayor ivograiḥ<BR>
08,066.004d*1079_01	tato 'strasaṃghātasamāvṛtaṃ tadā<BR>
08,066.004d*1079_02	babhūva rājaṃs tumulaṃ raṇājiram<BR>
08,066.004d*1079_03	tat karṇapārthau śaravṛṣṭisaṃghair<BR>
08,066.004d*1079_04	nirantaraṃ cakratur ambaraṃ tadā<BR>
08,066.004d*1079_05	tad bāṇajālaikamayaṃ mahāstraṃ<BR>
08,066.004d*1079_06	sarve 'drākṣuḥ kuravaḥ somakāś ca<BR>
08,066.004d*1079_07	nānyaṃ ca bhūtaṃ dadṛśus tadā te<BR>
08,066.004d*1079_08	bāṇāndhakāre tumule ca tasmin<BR>
08,066.004d*1080_01	tatas tu tau vai puruṣapravīrau<BR>
08,066.004d*1080_02	rājan varau sarvadhanurdharāṇām<BR>
08,066.004d*1080_03	tyaktvātmadehau samare 'tighore<BR>
08,066.004d*1080_04	prāptaśramau śatrudurāsadau hi<BR>
08,066.004d*1080_05	dṛṣṭvā tu tau saṃprati saṃprayuktau<BR>
08,066.004d*1080_06	parasparaṃ chidraniviṣṭadṛṣṭī<BR>
08,066.004d*1080_07	devarṣigandharvagaṇāḥ sayakṣāḥ<BR>
08,066.004d*1080_08	saṃtuṣṭuvus tau pitaraś ca hṛṣṭāḥ<BR>
08,066.004d@039_0001	tau saṃdadhānāv aniśaṃ sma rājan<BR>
08,066.004d@039_0002	samasyantau cāpi śarān anekān<BR>
08,066.004d@039_0003	saṃdarśayantau yudhi mārgān vicitrān<BR>
08,066.004d@039_0004	dhanurdharāṇāṃ pravarau kṛtāstrau<BR>
08,066.004d@039_0005	tayor evaṃ yudhyator ājimadhye<BR>
08,066.004d@039_0006	sūtātmajo 'bhūd adhikaḥ kadā cit<BR>
08,066.004d@039_0007	pārthaḥ kadā cit tv adhikaḥ kirīṭī<BR>
08,066.004d@039_0008	vīryāstrasamyagbalalāghavais tu<BR>
08,066.004d@039_0009	dṛṣṭvā tatas taṃ yudhi saṃprahāraṃ<BR>
08,066.004d@039_0010	parasparasyāntaraprekṣiṇo ye<BR>
08,066.004d@039_0011	ghoraṃ tadā durviṣahaṃ raṇe 'nyair<BR>
08,066.004d@039_0012	yodhāḥ sarve vismayam abhyagacchan<BR>
08,066.004d@039_0013	tato 'tha bhūtāny antarikṣe sthitāni<BR>
08,066.004d@039_0014	karṇārjunau tau praśaśaṃsur narendra<BR>
08,066.004d@039_0015	bhoḥ karṇa sādhv arjuna sādhu ceti<BR>
08,066.004d@039_0016	hṛṣṭāḥ procuḥ saṃghaśaḥ prītimantaḥ<BR>
08,066.004d@040_0001	tasmin vimarde rathavājināgāḥ<BR>
08,066.004d@040_0002	padātisaṃghā vasudhāṃ vyakampayan<BR>
08,066.004d@040_0003	tatas tu pātālatale śayāno<BR>
08,066.004d@040_0004	nāgo 'śvasenaḥ kṛtavairo 'rjunena<BR>
08,066.004d@040_0005	rājaṃs tadā khāṇḍavadāhamukto<BR>
08,066.004d@040_0006	kṛtvā suvegaṃ vasudhātalasthaḥ<BR>
08,066.004d@040_0007	athotpapātordhvagatir javena<BR>
08,066.004d@040_0008	saṃdṛśya karṇārjunayor vimardam<BR>
08,066.004d@040_0009	ayaṃ hi kālo 'sya durātmano vai<BR>
08,066.004d@040_0010	pārthasya vairapratiyātanāya<BR>
08,066.004d@040_0011	saṃcintya tūṇaṃ praviveśa caiva<BR>
08,066.004d@040_0012	karṇasya rājañ śararūpadhārī<BR>
08,066.004d@040_0013	tato 'strasaṃghātasamākulaṃ tadā<BR>
08,066.004d@040_0014	babhūva jālaṃ vitatāṃśujālam<BR>
08,066.004d@040_0015	tat karṇapārthau śarasaṃghavṛṣṭibhir<BR>
08,066.004d@040_0016	nirantaraṃ cakratur ambaraṃ tadā<BR>
08,066.004d@040_0017	tadbāṇajālaikamayaṃ mahāntaṃ<BR>
08,066.004d@040_0018	sarve 'trasan kuravaḥ somakāś ca<BR>
08,066.004d@040_0019	nānyat kiṃ cid dadṛśuḥ saṃpatad vai<BR>
08,066.004d@040_0020	bāṇāndhakāre tumule 'timātram<BR>
08,066.004d@040_0021	tatas tau puruṣavyāghrau sarvalokadhanurdharau<BR>
08,066.004d@040_0022	tyaktaprāṇau raṇe vīrau yuddhaśramam upāgatau<BR>
08,066.004d@040_0023	samutkṣepair vīkṣamāṇau siktau candanavāriṇā<BR>
08,066.004d@040_0024	satālavyajanair divyair divisthair apsarogaṇaiḥ<BR>
08,066.004d@040_0025	śakrasūryakarābjābhyāṃ pramārjitamukhāv ubhau<BR>
08,066.004d@040_0026	karṇas tu pārthaṃ na viśeṣayad yadā<BR>
08,066.004d@040_0027	dṛḍhaṃ ca pārthena śarair nipīḍitaḥ<BR>
08,066.004d@040_0028	tataḥ sa karṇaḥ śaravikṣatāṅgo<BR>
08,066.004d@040_0029	mano dadhe hy ekaśayasya tasya<BR>
08,066.005a	tato ripughnaṃ samadhatta karṇaḥ; susaṃśitaṃ sarpamukhaṃ jvalantam<BR>
08,066.005c	raudraṃ śaraṃ saṃyati supradhautaṃ; pārthārtham atyarthacirāya guptam<BR>
08,066.006a	sadārcitaṃ candanacūrṇaśāyinaṃ; suvarṇanālīśayanaṃ mahāviṣam<BR>
08,066.006b*1081_01	ākarṇapūrṇaṃ pravikṛṣya karṇaḥ<BR>
08,066.006b*1081_02	pārthonmukhaṃ saṃdadhe tigmamanyum<BR>
08,066.006c	pradīptam airāvatavaṃśasaṃbhavaṃ; śiro jihīrṣur yudhi phalgunasya<BR>
08,066.006c*1082_01	mumoca śīghraṃ sa ripupramāthī<BR>
08,066.006d*1083_01	tataḥ prajajvāla diśo nabhaś ca<BR>
08,066.006d*1083_02	ulkāś ca ghorāḥ sahasā nipetuḥ<BR>
08,066.006d*1083_03	tasmiṃs tu nāge dhanuṣi prayukte<BR>
08,066.006d*1083_04	hāhākṛtāḥ sarvalokāḥ saśakrāḥ<BR>
08,066.006d*1084_01	na cāpi taṃ bubudhe sūtaputro<BR>
08,066.006d*1084_02	bāṇe praviṣṭaṃ yogabalena nāgam<BR>
08,066.006d*1085_01	daśaśatanayano 'hiṃ dṛśya bāṇe praviṣṭaṃ<BR>
08,066.006d*1085_02	nihata iti suto me srastagātro babhūva<BR>
08,066.006d*1085_03	jalajakusumayoniḥ śreṣṭhabhāvo 'jitātmā<BR>
08,066.006d*1085_04	tridaśapatim avocan mā vyadhiṣṭhā jaye śrīḥ<BR>
08,066.006d*1086_01	sa sūtaputras tam apāṅgadeśe<BR>
08,066.006d*1086_02	avāṅmukhaṃ saṃdhayati sma roṣāt<BR>
08,066.006d*1086_03	na taṃ sma jānāti mahānubhāvam<BR>
08,066.006d*1086_04	apāṅgadeśābhiniviṣṭam ājau<BR>
08,066.007a	tam abravīn madrarājo mahātmā; vaikartanaṃ prekṣya hi saṃhiteṣum<BR>
08,066.007c	na karṇa grīvām iṣur eṣa prāpsyate; saṃlakṣya saṃdhatsva śaraṃ śiroghnam<BR>
08,066.008a	athābravīt krodhasaṃraktanetraḥ; karṇaḥ śalyaṃ saṃdhiteṣuḥ prasahya<BR>
08,066.008c	na saṃdhatte dviḥ śaraṃ śalya karṇo; na mādṛśāḥ śāṭhyayuktā bhavanti<BR>
08,066.008d*1087_01	prāptasya pārthaḥ praṇatāḥ sva svāhāḥ<BR>
08,066.008d*1087_02	saṃsthāpya kṛṣṇena punas tadīyam (sic)<BR>
08,066.009a	tathaivam uktvā visasarja taṃ śaraṃ; balāhakaṃ varṣaghanābhipūjitam<BR>
08,066.009c	hato 'si vai phalguna ity avocat; tatas tvarann ūrjitam utsasarja<BR>
08,066.010a	saṃdhīyamānaṃ bhujagaṃ dṛṣṭvā karṇena mādhavaḥ<BR>
08,066.010c	ākramya syandanaṃ padbhyāṃ balena balināṃ varaḥ<BR>
08,066.011a	avagāḍhe rathe bhūmau jānubhyām agaman hayāḥ<BR>
08,066.011c	tataḥ śaraḥ so 'bhyahanat kirīṭaṃ tasya dhīmataḥ<BR>
08,066.011d*1088_01	sa sāyakaḥ karṇabhujābhisṛṣṭo<BR>
08,066.011d*1088_02	hutāśanārkapratimaḥ sughoraḥ<BR>
08,066.011d*1088_03	guṇacyutaḥ prājvalad antarikṣe<BR>
08,066.011d*1088_04	kurvan sīmantaṃ nabhaso bhīmarūpaḥ<BR>
08,066.011d*1088_05	taṃ prekṣya dīptaṃ yudhi mādhavas tu<BR>
08,066.011d*1088_06	tvarānvitaḥ kaṃsaripuḥ salīlam<BR>
08,066.011d*1088_07	padā viniṣpiṣya rathottamaṃ taṃ<BR>
08,066.011d*1088_08	prāveśayaj jagatīṃ kiṣkumātram<BR>
08,066.011d*1088_09	kṣitiṃ gatā jānubhis te tu vāhās<BR>
08,066.011d*1088_10	tataḥ śaraḥ so 'bhyahanat kirīṭam<BR>
08,066.011d*1089_01	tam āpatantaṃ jvalitaṃ nirīkṣya<BR>
08,066.011d*1089_02	viyadgataṃ vṛṣṇikulapravīraḥ<BR>
08,066.011d*1089_03	rathasya cakraṃ sahasā nipīḍya<BR>
08,066.011d*1089_04	pañcāṅgulaṃ majjayati sma vīraḥ<BR>
08,066.011d*1090_01	tato 'ntarikṣe sumahān ninādaḥ<BR>
08,066.011d*1090_02	saṃpūjanārthaṃ madhusūdanasya<BR>
08,066.011d*1090_03	divyāś ca vācaḥ sahasā babhūvur<BR>
08,066.011d*1090_04	divyāni puṣpāṇy atha siṃhanādāḥ<BR>
08,066.011d*1090_05	tasmiṃs tathā vai dharaṇīṃ nimagne<BR>
08,066.011d*1090_06	rathe prayogān madhusūdanasya<BR>
08,066.011d*1090A_01	tataḥ śaraḥ so 'bhyahanat kirīṭaṃ<BR>
08,066.011d*1090A_02	tasyendradattaṃ sudṛḍhaṃ ca dhīmataḥ<BR>
08,066.012a	athārjunasyottamagātrabhūṣaṇaṃ; dharāviyaddyosalileṣu viśrutam<BR>
08,066.012c	balāstrasargottamayatnamanyubhiḥ; śareṇa mūrdhnaḥ sa jahāra sūtajaḥ<BR>
08,066.013a	divākarendujvalanagrahatviṣaṃ; suvarṇamuktāmaṇijālabhūṣitam<BR>
08,066.013c	puraṃdarārthaṃ tapasā prayatnataḥ; svayaṃ kṛtaṃ yad bhuvanasya sūnunā<BR>
08,066.014a	mahārharūpaṃ dviṣatāṃ bhayaṃkaraṃ; vibhāti cātyarthasukhaṃ sugandhi tat<BR>
08,066.014c	nijaghnuṣe devaripūn sureśvaraḥ; svayaṃ dadau yat sumanāḥ kirīṭine<BR>
08,066.015a	harāmbupākhaṇḍalavittagoptṛbhiḥ; pinākapāśāśanisāyakottamaiḥ<BR>
08,066.015b*1091_01	kṣataṃ nayad rudragaṇaiḥ pinākinā<BR>
08,066.015b*1091_02	sahāyavān pāvakasaṃnibhaiḥ śaraiḥ<BR>
08,066.015c	surottamair apy aviṣahyam ardituṃ; prasahya nāgena jahāra yad vṛṣaḥ<BR>
08,066.015c*1092_01	ciraṃ dhṛtenāditineha rājan<BR>
08,066.015d*1093_01	sa duṣṭabhāvo vitathapratijñaḥ<BR>
08,066.015d*1093_02	kirīṭam abhyāhanad arjunasya<BR>
08,066.015d*1094_01	viśuddhajāmbūnadaratnabhūṣitaṃ<BR>
08,066.015d*1094_02	pārthottamāṅgād aharat tarasvī<BR>
08,066.015d*1094_03	tad dhemajālāvatataṃ sughoṣaṃ<BR>
08,066.015d*1094_04	jājvalyamānaṃ nipapāta bhūmau<BR>
08,066.016a	tad uttameṣūn mathitaṃ viṣāgninā; pradīptam arciṣmad abhikṣiti priyam<BR>
08,066.016c	papāta pārthasya kirīṭam uttamaṃ; divākaro 'stād iva parvatāj jvalan<BR>
08,066.017a	tataḥ kirīṭaṃ bahuratnamaṇḍitaṃ; jahāra nāgo 'rjunamūrdhato balāt<BR>
08,066.017c	gireḥ sujātāṅkurapuṣpitadrumaṃ; mahendravajraḥ śikharaṃ yathottamam<BR>
08,066.018a	mahī viyad dyauḥ salilāni vāyunā; yathā vibhinnāni vibhānti bhārata<BR>
08,066.018c	tathaiva śabdo bhuvaneṣv abhūt tadā; janā vyavasyan vyathitāś ca caskhaluḥ<BR>
08,066.019a	tataḥ samudgrathya sitena vāsasā; svamūrdhajānavyathitaḥ sthito 'rjunaḥ<BR>
08,066.019b*1095_01	vinā kirīṭaṃ śuśubhe sa pārthaḥ<BR>
08,066.019b*1095_02	śyāmo yuvā śaila ivāstaśṛṅgaḥ<BR>
08,066.019c	vibhāti saṃpūrṇamarīcibhāsvatā; śirogatenodayaparvato yathā<BR>
08,066.019d@041_0001	tato 'rjunaḥ karṇam avakragair navaiḥ<BR>
08,066.019d@041_0002	suvarṇapuṅkhaiḥ sudṛḍhair ayasmayaiḥ<BR>
08,066.019d@041_0003	yamāgnidaṇḍapratimaiḥ stanāntare<BR>
08,066.019d@041_0004	parābhinat krauñcam ivādrim agnijaḥ<BR>
08,066.019d@041_0005	tataḥ śarāvāpam apāsya sūtajo<BR>
08,066.019d@041_0006	dhanuś ca tac chakraśarāsanopamam<BR>
08,066.019d@041_0007	tatāpa tasthau na mumoha caskhale<BR>
08,066.019d@041_0008	dṛḍhāhataḥ saṃś ca punas tatas tataḥ<BR>
08,066.019d@041_0009	na hy arjunas taṃ vyasane tadeyivān<BR>
08,066.019d@041_0010	nihantum āryaḥ puruṣavrate sthitaḥ<BR>
08,066.019d@041_0011	tatas tam indrāvarajo 'pi saṃbhramād<BR>
08,066.019d@041_0012	uvāca kiṃ pāṇḍava he pramādyasi<BR>
08,066.019d@041_0013	naivāhitānāṃ satataṃ vipaścitaḥ<BR>
08,066.019d@041_0014	kṣaṇaṃ pratīkṣanty api durbalīyasām<BR>
08,066.019d@041_0015	viśeṣato 'rīn vyasaneṣu paṇḍito<BR>
08,066.019d@041_0016	nihatya dharmaṃ ca yaśaś ca vindati<BR>
08,066.019d@041_0017	tam ekavīraṃ tava cāhitaṃ sadā<BR>
08,066.019d@041_0018	tvarasva karṇaṃ sahasābhimarditum<BR>
08,066.019d@041_0019	purā samarthaḥ samupaiti sūtajo<BR>
08,066.019d@041_0020	vidhya tvam enaṃ namuciṃ yathā hariḥ<BR>
08,066.019d@041_0021	tathāstu devety abhipūjya satvaraṃ<BR>
08,066.019d@041_0022	janārdanaṃ karṇam avidhyad arjunaḥ<BR>
08,066.019d@041_0023	śarottamaiḥ sarvakurūttamas tvaraṃs<BR>
08,066.019d@041_0024	tathā yathā śambaram ambarādhipaḥ<BR>
08,066.019d*1096_01	gokarṇā sumukhī kṛtena iṣuṇā goputrasaṃpreṣitā<BR>
08,066.019d*1096_02	gośabdātmajabhūṣaṇaṃ suvihitaṃ suvyaktago 'suprabham<BR>
08,066.019d*1096_03	dṛṣṭvā gogatakaṃ jahāra mukuṭaṃ gośabdagopūri vai<BR>
08,066.019d*1096_04	gokarṇāsanamardanaś ca na yayāv aprāpya mṛtyor vaśam<BR>
08,066.020a	balāhakaḥ karṇabhujeritas tato; hutāśanārkapratimadyutir mahān<BR>
08,066.020c	mahoragaḥ kṛtavairo 'rjunena; kirīṭam āsādya samutpapāta<BR>
08,066.020d*1097_01	kirīṭam ākṛṣya tathārjunasya<BR>
08,066.020d*1097_02	mahoragaḥ kṛtavairaḥ sa tūrṇam<BR>
08,066.020d*1098_01	yathāsṛjat pārthavadhāya karṇaḥ<BR>
08,066.020d*1098_02	samīkṣya sarpaḥ punar eti karṇam<BR>
08,066.020d*1098_03	vyāvṛtya tasmāc ca tataḥ kirīṭāt<BR>
08,066.020d*1099_01	tam utpatantaṃ sa kirīṭam īkṣya<BR>
08,066.020d*1099_02	pārtho 'bravīd vāsudevaṃ mahātmā<BR>
08,066.020d*1100_01	taṃ cāpi dagdhvā tapanīyacitraṃ<BR>
08,066.020d*1100_02	kirīṭam ākṛṣya tad arjunasya<BR>
08,066.020d*1100_03	punaḥ sa matvā praviveśa tūṇaṃ<BR>
08,066.020d*1100_04	pṛṣṭaś ca karṇena tato 'bravīd idam<BR>
08,066.020d*1100_05	muktas tvayāhaṃ na samīkṣya karṇa<BR>
08,066.020d*1100_06	śiro hṛtaṃ yan na mayārjunasya<BR>
08,066.020d*1100_07	samīkṣya māṃ muñca raṇe tvam āśu<BR>
08,066.020d*1100_08	hantāsmi śatruṃ tava cātmanaś ca<BR>
08,066.020d*1100_09	ity evam ukto yudhi sūtaputras<BR>
08,066.020d*1100_10	tam abravīt ko bhavān ugrarūpaḥ<BR>
08,066.020d*1101_01	tataḥ sa nāgaḥ prahasann ivāhitaṃ<BR>
08,066.020d*1101_02	papāta cāvekṣya tam arjunas tvaran<BR>
08,066.021a	tam abravīd viddhi kṛtāgasaṃ me; kṛṣṇādya mātur vadhajātavairam<BR>
08,066.021b*1102_00	nāgaḥ<BR>
08,066.021b*1102_01	nāgo 'smi śvetaḥ kṛtavairo 'rjunena<BR>
08,066.021b*1102_02	mātā purā hy utpatitā nabhastaḥ<BR>
08,066.021b*1103_01	yadi svayaṃ vajradharo 'sya goptā<BR>
08,066.021b*1103_02	tathāpi yātā pitṛrājaveśmani<BR>
08,066.021b*1104_00	karṇaḥ<BR>
08,066.021b*1104_01	na nāga karṇo 'dya raṇe parasya<BR>
08,066.021b*1104_02	balaṃ samāsthāya jayaṃ bubhūṣet<BR>
08,066.021b*1104_03	na saṃdadhe dviḥ śaram eva nāga<BR>
08,066.021b*1104_04	yady arjunānāṃ śatam eva hanyāt<BR>
08,066.021b*1105_01	tam āha karṇaḥ punar eva nāgaṃ<BR>
08,066.021b*1105_02	tadājimadhye ravisūnusattamaḥ<BR>
08,066.021b*1106_01	vyālāstrasargottamayatnamanyubhir<BR>
08,066.021b*1106_02	hantāsmi pārthaṃ susukhī vraja tvam<BR>
08,066.021b*1106_03	sa evam ukto yudhi nāgarājaḥ<BR>
08,066.021b*1106_04	karṇena dīno hy asahaṃs tu vākyam<BR>
08,066.021b*1106_05	svayaṃ prāyāt pārthavadhāya rājan<BR>
08,066.021b*1106_06	kṛtveṣurūpaṃ vijighāṃsur arjunam<BR>
08,066.021b*1107_01	tato 'bravīd vāsudevaṃ sa pārthaḥ<BR>
08,066.021b*1107_02	dāśārha ko hy eṣa mahān hi nāgaḥ<BR>
08,066.021b*1108_01	tvaṃ māvamaṃsthāḥ kuru me vaco 'dya<BR>
08,066.021b*1108_02	nihanmi śatruṃ tava muñca māṃ tvam<BR>
08,066.021b*1109_01	tvayā na saṃdhānavatāhaṃ muktas<BR>
08,066.021b*1109_02	tenāpi kṛṣṇena ca vañcito 'si<BR>
08,066.021b*1110_01	mamaiva bāhvos tu balena śakto<BR>
08,066.021b*1110_02	yuddhe 'rjunānāṃ śatam eva hantum<BR>
08,066.021b*1110_03	vrataṃ yad atrāpi na vetsi me bhavān<BR>
08,066.021b*1110_04	vadāmi kṛṣṇasya samakṣam eva<BR>
08,066.021b*1110_05	eṣo 'dya hatvā yudhi pāṇḍavānāṃ<BR>
08,066.021b*1110_06	hantāsmi yuddhe hi svati[vi]krameṇa<BR>
08,066.021b*1110_07	etad vrataṃ jānamānaḥ prayātu<BR>
08,066.021b*1110_08	nāgaḥ<BR>
08,066.021b*1110_08	kiṃ vai kṛtā pāṇḍave te pratijñā<BR>
08,066.021b*1110_09	jitvā ahaṃ yuddhagataṃ yamāya<BR>
08,066.021b*1110_10	karṇaḥ<BR>
08,066.021b*1110_10	pravartituṃ śvo bhavanaṃ prayātum<BR>
08,066.021b*1110_11	mitrārtham etan mama jānato 'pi<BR>
08,066.021b*1110_12	yatnaḥ śarīre yad apāti vīra<BR>
08,066.021b*1110_13	hantā yadi tvaṃ raṇamūrdhni pārthaṃ<BR>
08,066.021b*1110_14	nāgaḥ<BR>
08,066.021b*1110_14	kiṃ vābhiśakto 'smi ha kauraveyaiḥ<BR>
08,066.021b*1110_15	sakṛd eva hi vai karṇa vāsudevaṃ mahābalam<BR>
08,066.021b*1110_16	aham eva haniṣyāmi pārthaṃ caiva na saṃśayaḥ<BR>
08,066.021c	tataḥ kṛṣṇaḥ pārtham uvāca saṃkhye; mahoragaṃ kṛtavairaṃ jahi tvam<BR>
08,066.021c*1111_01	tavājimadhye ravisūnusattamo<BR>
08,066.021c*1111_02	nāgāstram aṅge sudṛḍhaṃ vimuktam<BR>
08,066.021d*1112_01	tam utpatantaṃ dvipadāṃ variṣṭho<BR>
08,066.021d*1112_02	dṛṣṭvā vacaḥ pārtham uvāca kṛṣṇaḥ<BR>
08,066.021d*1112_03	mahoragaṃ pāṇḍava paśya paśya<BR>
08,066.021d*1112_04	prayojitaṃ tvan nidhanārtham ugram<BR>
08,066.022a	sa evam ukto madhusūdanena; gāṇḍīvadhanvā ripuṣūgradhanvā<BR>
08,066.022c	uvāca ko nv eṣa mamādya nāgaḥ; svayaṃ ya āgād garuḍasya vaktram<BR>
08,066.022d*1113_01	tato 'bravīd vāsudevaṃ mahātmā<BR>
08,066.022d*1113_02	dāśārha ko nv eṣa mamādya nāgaḥ<BR>
08,066.022d*1113_03	dhanuścyutaḥ śara iva śīghravegaḥ<BR>
08,066.022d*1113_04	svayaṃ ya āyād garuḍasyeva vaktram<BR>
08,066.023	kṛṣṇa uvāca<BR>
08,066.023a	yo 'sau tvayā khāṇḍave citrabhānuṃ; saṃtarpayānena dhanurdhareṇa<BR>
08,066.023c	viyadgato bāṇanikṛttadeho; hy anekarūpo nihatāsya mātā<BR>
08,066.023d*1114_01	sa eṣa te vairam anusmaran vai<BR>
08,066.023d*1114_02	tvām adya cāyāti vadhāya pārtha<BR>
08,066.023d*1114_03	nabhaścyutāṃ prajvalitāṃ maholkāṃ<BR>
08,066.023d*1114_04	paśyainam āyāntam amitrasāha<BR>
08,066.024a	tatas tu jiṣṇuḥ parihṛtya śeṣāṃś; ciccheda ṣaḍbhir niśitaiḥ sudhāraiḥ<BR>
08,066.024c	nāgaṃ viyat tiryag ivotpatantaṃ; sa chinnagātro nipapāta bhūmau<BR>
08,066.024d*1115_01	hate tu tasmin bhujage kirīṭinā<BR>
08,066.024d*1115_02	svayaṃ vibhuḥ pārthivabhūtalād atha<BR>
08,066.024d*1115_03	samujjahārāśu mahābhujaḥ sa taṃ<BR>
08,066.024d*1115_04	rathaṃ bhujābhyāṃ puruṣottamaḥ punaḥ<BR>
08,066.025a	tasmin muhūrte daśabhiḥ pṛṣatkaiḥ; śilāśitair barhiṇavājitaiś ca<BR>
08,066.025c	vivyādha karṇaḥ puruṣapravīraṃ; dhanaṃjayaṃ tiryag avekṣamāṇam<BR>
08,066.026a	tato 'rjuno dvādaśabhir vimuktair; ākarṇamuktair niśitaiḥ samarpya<BR>
08,066.026c	nārācam āśīviṣatulyavegam; ākarṇapūrṇāyatam utsasarja<BR>
08,066.027a	sa citravarmeṣuvaro vidārya; prāṇān nirasyann iva sādhu muktaḥ<BR>
08,066.027c	karṇasya pītvā rudhiraṃ viveśa; vasuṃdharāṃ śoṇitavājadigdhaḥ<BR>
08,066.028a	tato vṛṣo bāṇanipātakopito; mahorago daṇḍavighaṭṭito yathā<BR>
08,066.028c	tathāśukārī vyasṛjac charottamān; mahāviṣaḥ sarpa ivottamaṃ viṣam<BR>
08,066.029a	janārdanaṃ dvādaśabhiḥ parābhinan; navair navatyā ca śarais tathārjunam<BR>
08,066.029b*1116_01	saṃchādya bāṇaiḥ sa tu gārdhrapatraiḥ<BR>
08,066.029c	śareṇa ghoreṇa punaś ca pāṇḍavaṃ; vibhidya karṇo 'bhyanadaj jahāsa ca<BR>
08,066.029d*1117_01	jagarja cājīvarhi (?) harṣayan kurun<BR>
08,066.030a	tam asya harṣaṃ mamṛṣe na pāṇḍavo; bibheda marmāṇi tato 'sya marmavit<BR>
08,066.030c	paraṃ śaraiḥ patribhir indravikramas; tathā yathendro balam ojasāhanat<BR>
08,066.031a	tataḥ śarāṇāṃ navatīr navārjunaḥ; sasarja karṇe 'ntakadaṇḍasaṃnibhāḥ<BR>
08,066.031c	śarair bhṛśāyastatanuḥ pravivyathe; tathā yathā vajravidārito 'calaḥ<BR>
08,066.031c*1118_01	purā ruṣā gotrasamūhabhidyatā<BR>
08,066.032a	maṇipravekottamavajrahāṭakair; alaṃkṛtaṃ cāsya varāṅgabhūṣaṇam<BR>
08,066.032c	praviddham urvyāṃ nipapāta patribhir; dhanaṃjayenottamakuṇḍale 'pi ca<BR>
08,066.033a	mahādhanaṃ śilpivaraiḥ prayatnataḥ; kṛtaṃ yad asyottamavarma bhāsvaram<BR>
08,066.033c	sudīrghakālena tad asya pāṇḍavaḥ; kṣaṇena bāṇair bahudhā vyaśātayat<BR>
08,066.033d*1119_01	tasyeṣubhiḥ khaṇḍitakuṇḍalāntaḥ<BR>
08,066.033d*1119_02	parikṣataś cābhyadhikaṃ tadānīm<BR>
08,066.033d*1119_03	sa lohitāṅgaśravaṇaś cakāśe<BR>
08,066.033d*1119_04	salohitāṅgaśravaṇo yathā divi<BR>
08,066.034a	sa taṃ vivarmāṇam athottameṣubhiḥ; śaraiś caturbhiḥ kupitaḥ parābhinat<BR>
08,066.034c	sa vivyathe 'tyartham ariprahārito; yathāturaḥ pittakaphānilavraṇaiḥ<BR>
08,066.035a	mahādhanurmaṇḍalaniḥsṛtaiḥ śitaiḥ; kriyāprayatnaprahitair balena ca<BR>
08,066.035c	tatakṣa karṇaṃ bahubhiḥ śarottamair; bibheda marmasv api cārjunas tvaran<BR>
08,066.036a	dṛḍhāhataḥ patribhir ugravegaiḥ; pārthena karṇo vividhaiḥ śitāgraiḥ<BR>
08,066.036c	babhau girir gairikadhāturaktaḥ; kṣaran prapātair iva raktam ambhaḥ<BR>
08,066.037a	sāśvaṃ tu karṇaṃ sarathaṃ kirīṭī; samācinod bhārata vatsadantaiḥ<BR>
08,066.037c	pracchādayām āsa diśaś ca bāṇaiḥ; sarvaprayatnāt tapanīyapuṅkhaiḥ<BR>
08,066.038a	sa vatsadantaiḥ pṛthupīnavakṣāḥ; samācitaḥ smādhirathir vibhāti<BR>
08,066.038c	supuṣpitāśokapalāśaśālmalir; yathācalaḥ spandanacandanāyutaḥ<BR>
08,066.039a	śaraiḥ śarīre bahudhā samarpitair; vibhāti karṇaḥ samare viśāṃ pate<BR>
08,066.039c	mahīruhair ācitasānukandaro; yathā mahendraḥ śubhakarṇikāravān<BR>
08,066.040a	sa bāṇasaṃghān dhanuṣā vyavāsṛjan; vibhāti karṇaḥ śarajālaraśmivān<BR>
08,066.040c	salohito raktagabhastimaṇḍalo; divākaro 'stābhimukho yathā tathā<BR>
08,066.041a	bāhvantarād ādhirather vimuktān; bāṇān mahāhīn iva dīpyamānān<BR>
08,066.041c	vyadhvaṃsayann arjunabāhumuktāḥ; śarāḥ samāsādya diśaḥ śitāgrāḥ<BR>
08,066.041d*1120_01	tataḥ sa karṇaḥ samavāpya dhairyaṃ<BR>
08,066.041d*1120_02	bāṇān vimuñcan kupitāhikalpān<BR>
08,066.041d*1120_03	vivyādha pārthaṃ daśabhiḥ pṛṣatkaiḥ<BR>
08,066.041d*1120_04	kṛṣṇaṃ ca ṣaḍbhiḥ kupitāhikalpaiḥ<BR>
08,066.041d*1121_01	tato mahendrāśanitulyanisvanaṃ<BR>
08,066.041d*1121_02	mahāśaraṃ sarpaviṣānalopamam<BR>
08,066.041d*1121_03	ayasmayaṃ raudramahāstrasaṃmitaṃ<BR>
08,066.041d*1121_04	mahāhave kṣeptumanā dhanaṃjayaḥ<BR>
08,066.041d*1122_01	kālo hy adṛśyo nṛpa vipraśāpān<BR>
08,066.041d*1122_02	nidarśayan karṇavadhaṃ bruvāṇaḥ<BR>
08,066.041d*1122_03	bhūmis tu cakraṃ grasatīty avocat<BR>
08,066.041d*1122_04	karṇasya tasmin vadhakāle 'bhyupete<BR>
08,066.041d*1123_01	brāhmaṃ mahāstraṃ manasi pranaṣṭaṃ<BR>
08,066.041d*1123_02	yad bhārgavo 'py asya dadau mahātmā<BR>
08,066.041d*1123_03	vāmaṃ cakraṃ grasate medinī sma<BR>
08,066.041d*1123_04	prāpte tasmin vadhakāle nṛvīra<BR>
08,066.041d*1123_05	tato ratho ghūrṇitavān narendra<BR>
08,066.041d*1123_06	śāpāt tadā brāhmaṇasattamasya<BR>
08,066.041d*1124_01	na cāsya ghoraṃ pratibhāti cāstraṃ<BR>
08,066.041d*1124_02	yad bhārgavo hy abhyavadan mahātmā<BR>
08,066.041d*1124_03	cakraṃ tu vāmaṃ grasate 'sya bhūmir<BR>
08,066.041d*1124_04	yathāsya kālo mṛtyupatir vyatiṣṭhat<BR>
08,066.041d*1124_05	tato ratho bhārata ghūrṇate sma<BR>
08,066.041d*1124_06	śāpāt tadā brāhmaṇasattamasya<BR>
08,066.041d*1124_07	prāptaṃ vadhaṃ śaṃsati cāpy athāstraṃ<BR>
08,066.041d*1124_08	praṇaśyamānaṃ dvijamukhyaśāpāt<BR>
08,066.042a	tataś cakramapatat tasya bhūmau; sa vihvalaḥ samare sūtaputraḥ<BR>
08,066.042b*1125_01	savedikaś caitya ivātimātraḥ<BR>
08,066.042b*1125_02	supuṣpito bhūmitale nimagnaḥ<BR>
08,066.042c	ghūrṇe rathe brāhmaṇasyābhiśāpād; rāmād upātte 'pratibhāti cāstre<BR>
08,066.042d*1126_01	chinne śare sarpamukhe ca ghore<BR>
08,066.042d*1126_02	pārthena tasmin viṣasāda karṇaḥ<BR>
08,066.043a	amṛṣyamāṇo vyasanāni tāni; hastau vidhunvan sa vigarhamāṇaḥ<BR>
08,066.043c	dharmapradhānān abhipāti dharma; ity abruvan dharmavidaḥ sadaiva<BR>
08,066.043d*1127_01	vayaṃ ca nityaṃ prayatāma dharmaṃ<BR>
08,066.043d*1127_02	cartuṃ yathāśakti yathāśrutaṃ ca<BR>
08,066.043e	mamāpi nimno 'dya na pāti bhaktān; manye na nityaṃ paripāti dharmaḥ<BR>
08,066.044a	evaṃ bruvan praskhalitāśvasūto; vicālyamāno 'rjunaśastrapātaiḥ<BR>
08,066.044c	marmābhighātāc calitaḥ kriyāsu; punaḥ punar dharmam agarhad ājau<BR>
08,066.045a	tataḥ śarair bhīmatarair avidhyat tribhir āhave<BR>
08,066.045c	haste karṇas tadā pārtham abhyavidhyac ca saptabhiḥ<BR>
08,066.045d*1128_01	tataḥ śarair bhīmatarair avidhyat<BR>
08,066.045d*1128_02	stanāntare kṛṣṇadhanaṃjayau saḥ<BR>
08,066.046a	tato 'rjunaḥ saptadaśa tigmatejān ajihmagān<BR>
08,066.046c	indrāśanisamān ghorān asṛjat pāvakopamān<BR>
08,066.047a	nirbhidya te bhīmavegā nyapatan pṛthivītale<BR>
08,066.047c	kampitātmā tathā karṇaḥ śaktyā ceṣṭām adarśayat<BR>
08,066.048a	balenātha sa saṃstabhya brahmāstraṃ samudairayat<BR>
08,066.048c	aindrāstram arjunaś cāpi tad dṛṣṭvābhinyamantrayat<BR>
08,066.049a	gāṇḍīvaṃ jyāṃ ca bāṇāṃś ca anumantrya dhanaṃjayaḥ<BR>
08,066.049c	asṛjac charavarṣāṇi varṣāṇīva puraṃdaraḥ<BR>
08,066.050a	tatas tejomayā bāṇā rathāt pārthasya niḥsṛtāḥ<BR>
08,066.050c	prādurāsan mahāvīryāḥ karṇasya ratham antikāt<BR>
08,066.051a	tān karṇas tv agrato 'bhyastān moghāṃś cakre mahārathaḥ<BR>
08,066.051c	tato 'bravīd vṛṣṇivīras tasminn astre vināśite<BR>
08,066.052a	visṛjāstraṃ paraṃ pārtha rādheyo grasate śarān<BR>
08,066.052c	brahmāstram arjunaś cāpi saṃmantryātha prayojayat<BR>
08,066.053a	chādayitvā tato bāṇaiḥ karṇaṃ prabhrāmya cārjunaḥ<BR>
08,066.053c	tasya karṇaḥ śaraiḥ kruddhaś ciccheda jyāṃ sutejanaiḥ<BR>
08,066.053d*1129_01	dvitīyāṃ ca tṛtīyāṃ ca caturthīṃ pañcamīṃ tathā<BR>
08,066.053d*1129_02	ṣaṣṭhīm athāsya ciccheda saptamīṃ ca tathāṣṭamīm<BR>
08,066.053d*1129_03	navamīṃ daśamīṃ cāsya tathā caikādaśīṃ vṛṣaḥ<BR>
08,066.053d*1129_04	jyāśataṃ śatasaṃdhānaḥ sa karṇo nāvabudhyate<BR>
08,066.054a	tato jyām avadhāyānyām anumṛjya ca pāṇḍavaḥ<BR>
08,066.054c	śarair avākirat karṇaṃ dīpyamānaiḥ sahasraśaḥ<BR>
08,066.055a	tasya jyācchedanaṃ karṇo jyāvadhānaṃ ca saṃyuge<BR>
08,066.055c	nānvabudhyata śīghratvāt tad adbhutam ivābhavat<BR>
08,066.056a	astrair astrāṇi rādheyaḥ pratyahan savyasācinaḥ<BR>
08,066.056c	cakre cābhyadhikaṃ pārthāt svavīryaṃ pratidarśayan<BR>
08,066.057a	tataḥ kṛṣṇo 'rjunaṃ dṛṣṭvā karṇāstreṇābhipīḍitam<BR>
08,066.057c	abhyasyety abravīt pārtham ātiṣṭhāstram anuttamam<BR>
08,066.058a	tato 'nyam agnisadṛśaṃ śaraṃ sarpaviṣopamam<BR>
08,066.058c	aśmasāramayaṃ divyam anumantrya dhanaṃjayaḥ<BR>
08,066.059a	raudram astraṃ samādāya kṣeptukāmaḥ kirīṭavān<BR>
08,066.059c	tato 'grasan mahī cakraṃ rādheyasya mahāmṛdhe<BR>
08,066.059d*1130_01	tato 'vatīrya rādheyo rathād āśu samudyataḥ<BR>
08,066.059d*1130_02	cakraṃ bhujābhyām ālambya samutkṣeptum iyeṣa saḥ<BR>
08,066.059d*1130_03	saptadvīpā vasumatī saśailavanakānanā<BR>
08,066.059d*1130_04	gīrṇacakrā samutkṣiptā karṇena caturaṅgulam<BR>
08,066.060a	grastacakras tu rādheyaḥ kopād aśrūṇy avartayat<BR>
08,066.060b*1131_01	arjunaṃ vīkṣya saṃrabdham idaṃ vacanam abravīt<BR>
08,066.060b*1131_02	bho bho pārtha maheṣvāsa muhūrtaṃ paripālaya<BR>
08,066.060c	so 'bravīd arjunaṃ cāpi muhūrtaṃ kṣama pāṇḍava<BR>
08,066.060d*1132_01	yāvac cakram idaṃ grastam uddharāmi mahītalāt<BR>
08,066.060d*1133_01	kṣatradharmam avekṣasva kartum arhasi pāṇḍava<BR>
08,066.061a	madhye cakram avagrastaṃ dṛṣṭvā daivād idaṃ mama<BR>
08,066.061c	pārtha kāpuruṣācīrṇam abhisaṃdhiṃ vivarjaya<BR>
08,066.061d*1134_01	na tvaṃ kāpuruṣācīrṇaṃ mārgam āsthātum arhasi<BR>
08,066.061d*1134_02	khyātas tvam asi kaunteya viśiṣṭo raṇakarmasu<BR>
08,066.061d*1134_03	viśiṣṭataram eva tvaṃ kartum arhasi pāṇḍava<BR>
08,066.062a	prakīrṇakeśe vimukhe brāhmaṇe ca kṛtāñjalau<BR>
08,066.062c	śaraṇāgate nyastaśastre tathā vyasanage 'rjuna<BR>
08,066.063a	abāṇe bhraṣṭakavace bhraṣṭabhagnāyudhe tathā<BR>
08,066.063c	na śūrāḥ praharanty ājau na rājñe pārthivās tathā<BR>
08,066.063e	tvaṃ ca śūro 'si kaunteya tasmāt kṣama muhūrtakam<BR>
08,066.063f*1135_01	na vimuñcanti śastrāṇi śūrāḥ sādhuvrate sthitāḥ<BR>
08,066.063f*1135_02	tvaṃ ca śūratamo loke sādhuvṛttaś ca pāṇḍava<BR>
08,066.063f*1136_01	abhijño yuddhadharmāṇāṃ tasmāt kṣama mama kṣaṇam<BR>
08,066.063f*1137_01	divyāstravid ameyātmā kārtavīryasamo yudhi<BR>
08,066.064a	yāvac cakram idaṃ bhūmer uddharāmi dhanaṃjaya<BR>
08,066.064c	na māṃ rathastho bhūmiṣṭham asajjaṃ hantum arhasi<BR>
08,066.064e	na vāsudevāt tvatto vā pāṇḍaveya bibhemy aham<BR>
08,066.064f*1138_01	smṛtvā tu dharmaṃ śūrāṇāṃ muhūrtaṃ pratipālaya<BR>
08,066.065a	tvaṃ hi kṣatriyadāyādo mahākulavivardhanaḥ<BR>
08,066.065c	smṛtvā dharmopadeśaṃ tvaṃ muhūrtaṃ kṣama pāṇḍava<BR>
08,066.065d*1139_01	yāvat karomi dhanuṣaṃ sajjaṃ matimatāṃ vara<BR>
08,067.001	saṃjaya uvāca<BR>
08,067.001a	athābravīd vāsudevo rathastho; rādheya diṣṭyā smarasīha dharmam<BR>
08,067.001b*1140_01	dharme hi gṛddhāḥ satataṃ hi pārthās<BR>
08,067.001b*1140_02	tebhyas tato vṛddhim asau dadāti<BR>
08,067.001b*1140_03	dharmād apetāḥ paribaddhalobhās<BR>
08,067.001b*1140_04	tasmād gatā vai kuravo vināśam<BR>
08,067.001c	prāyeṇa nīcā vyasaneṣu magnā; nindanti daivaṃ kukṛtaṃ na tat tat<BR>
08,067.002a	yad draupadīm ekavastrāṃ sabhāyām; ānāyya tvaṃ caiva suyodhanaś ca<BR>
08,067.002c	duḥśāsanaḥ śakuniḥ saubalaś ca; na te karṇa pratyabhāt tatra dharmaḥ<BR>
08,067.003a	yadā sabhāyāṃ kaunteyam anakṣajñaṃ yudhiṣṭhiram<BR>
08,067.003b*1141_01	kaitavāt sauvalo 'jaiṣīd dayāluṃ sarvajantuṣu<BR>
08,067.003c	akṣajñaḥ śakunir jetā tadā dharmaḥ kva te gataḥ<BR>
08,067.003d*1142_01	yad bhīmasenaṃ sarpaiś ca viṣayuktaiś ca bhojanaiḥ<BR>
08,067.003d*1142_02	ācarat tvanmate rājā kva te dharmas tadā gataḥ<BR>
08,067.003d*1143_01	yad vāraṇāvate pārthān suptāñ jatugṛhe tadā<BR>
08,067.003d*1143_02	ādīpayas tvaṃ rādheya kva te dharmas tadā gataḥ<BR>
08,067.003d*1144_01	vanavāse vyatīte ca karṇa varṣe trayodaśe<BR>
08,067.003d*1144_02	na prayacchasi yad rājyaṃ kva te dharmas tadā gataḥ<BR>
08,067.004a	yadā rajasvalāṃ kṛṣṇāṃ duḥśāsanavaśe sthitām<BR>
08,067.004c	sabhāyāṃ prāhasaḥ karṇa kva te dharmas tadā gataḥ<BR>
08,067.004d*1145_01	yad anāryaiḥ purā kṛṣṇāṃ kliśyamānām anāgasam<BR>
08,067.004d*1145_02	vinaṣṭāḥ pāṇḍavāḥ kṛṣṇe śāśvataṃ narakaṃ gatāḥ<BR>
08,067.004d*1145_03	patim anyaṃ vṛṇīṣveti vadaṃs tvaṃ gajagāminīm<BR>
08,067.004d*1145_04	upaprekṣasi rādheya kva te dharmas tadā gataḥ<BR>
08,067.005a	rājyalubdhaḥ punaḥ karṇa samāhvayasi pāṇḍavam<BR>
08,067.005c	gāndhārarājam āśritya kva te dharmas tadā gataḥ<BR>
08,067.005d*1146_01	yadābhimanyuṃ bahavo yuddhe jaghnur mahārathāḥ<BR>
08,067.005d*1146_02	parivārya raṇe bālaṃ kva te dharmas tadā gataḥ<BR>
08,067.005d*1147_01	yady eṣa dharmas tatra na vidyate hi<BR>
08,067.005d*1147_02	kiṃ sarvathā tāluviśoṣaṇena<BR>
08,067.005d*1147_03	adyaiva dharmāṇi vidhatsva sūta<BR>
08,067.005d*1147_04	tathāpi naivādya vimokṣyase tvam<BR>
08,067.005d*1147_05	nalo hy akṣair nirjitaḥ puṣkareṇa<BR>
08,067.005d*1147_06	punar yathā rājyam avāpa vīryāt<BR>
08,067.005d*1147_07	prāptās tathā pāṇḍavā bāhuvīryāt<BR>
08,067.005d*1147_08	sarve samastāḥ parivṛttalobhāḥ<BR>
08,067.005d*1147_09	nihatya śatrūn samare pravṛddhān<BR>
08,067.005d*1147_10	sasomakā rājyam avāpnuyus te<BR>
08,067.005d*1147_11	tathā gatā dhārtarāṣṭrā vināśaṃ<BR>
08,067.005d*1147_12	dharmābhiguptaiḥ satataṃ nṛsiṃhaiḥ<BR>
08,067.005d*1148_00	saṃjaya uvāca<BR>
08,067.005d*1148_01	evam uktas tadā karṇo vāsudevena bhārata<BR>
08,067.005d*1148_02	lajjayāvanato bhūtvā nottaraṃ kiṃ cid uktavān<BR>
08,067.005d*1148_03	krodhāt prasphuramāṇauṣṭho dhanur udyamya bhārata<BR>
08,067.005d*1148_04	yodhayām āsa vai pārthaṃ mahāvegaparākramaḥ<BR>
08,067.005d*1148_05	tato 'bravīd vāsudevaḥ phalgunaṃ puruṣarṣabham<BR>
08,067.005d*1148_06	divyāstreṇaiva nirbhidya pātayasva mahābala<BR>
08,067.006a	evam ukte tu rādheye vāsudevena pāṇḍavam<BR>
08,067.006c	manyur abhyāviśat tīvraḥ smṛtvā tat tad dhanaṃjayam<BR>
08,067.007a	tasya krodhena sarvebhyaḥ srotobhyas tejaso 'rciṣaḥ<BR>
08,067.007c	prādurāsan mahārāja tad adbhutam ivābhavat<BR>
08,067.008a	taṃ samīkṣya tataḥ karṇo brahmāstreṇa dhanaṃjayam<BR>
08,067.008c	abhyavarṣat punar yatnam akarod rathasarjane<BR>
08,067.008d*1149_01	brahmāstreṇaiva taṃ pārtho vavarṣa śaravṛṣṭibhiḥ<BR>
08,067.008d*1150_01	karṇaś cāpi tato rājan krodharaktāntalocanaḥ<BR>
08,067.008e	tad astram astreṇāvārya prajahārāsya pāṇḍavaḥ<BR>
08,067.009a	tato 'nyad astraṃ kaunteyo dayitaṃ jātavedasaḥ<BR>
08,067.009c	mumoca karṇam uddiśya tat prajajvāla vai bhṛśam<BR>
08,067.010a	vāruṇena tataḥ karṇaḥ śamayām āsa pāvakam<BR>
08,067.010c	jīmūtaiś ca diśaḥ sarvāś cakre timiradurdināḥ<BR>
08,067.011a	pāṇḍaveyas tv asaṃbhrānto vāyavyāstreṇa vīryavān<BR>
08,067.011c	apovāha tadābhrāṇi rādheyasya prapaśyataḥ<BR>
08,067.011d*1151_01	tatrādbhutaṃ bhārata sūtaputraś<BR>
08,067.011d*1151_02	cakre cakre bhūmim anupraviṣṭe<BR>
08,067.011d*1151_03	yad yodhayat pāṇḍavam ugravegaṃ<BR>
08,067.011d*1151_04	vivyādha cainaṃ daśabhiḥ pṛṣatkaiḥ<BR>
08,067.011d*1151_05	tato 'tividdho bharatapravīraḥ<BR>
08,067.011d*1151_06	karṇena rājan samare 'rjunas tu<BR>
08,067.011d*1151_07	babhūva kopena bhṛśaṃ pradīpto<BR>
08,067.011d*1151_08	ghṛtāvasiktaḥ sadasīva vahniḥ<BR>
08,067.011d@042_0001	tataḥ śaraṃ mahāghoraṃ jvalantam iva pāvakam<BR>
08,067.011d@042_0002	ādade pāṇḍuputrasya sūtaputro jighāṃsayā<BR>
08,067.011d@042_0003	yojyamāne tatas tasmin bāṇe dhanuṣi pūjite<BR>
08,067.011d@042_0004	cacāla pṛthivī rājan saśailavanakānanā<BR>
08,067.011d@042_0005	vavau saśarkaro vāyur diśaś ca rajasā vṛtāḥ<BR>
08,067.011d@042_0006	hāhākāraś ca saṃjajñe surāṇāṃ divi bhārata<BR>
08,067.011d@042_0007	tam iṣuṃ saṃdhitaṃ dṛṣṭvā sūtaputreṇa māriṣa<BR>
08,067.011d@042_0008	viṣādaṃ paramaṃ jagmuḥ pāṇḍavā dīnacetasaḥ<BR>
08,067.011d@042_0009	sa sāyakaḥ karṇabhujapramuktaḥ<BR>
08,067.011d@042_0010	śakrāśaniprakhyaruciḥ śitāgraḥ<BR>
08,067.011d@042_0011	bhujāntaraṃ prāpya dhanaṃjayasya<BR>
08,067.011d@042_0012	viveśa valmīkam ivoragottamaḥ<BR>
08,067.011d@042_0013	sa gāḍhaviddhaḥ samare mahātmā<BR>
08,067.011d@042_0014	vighūrṇamānaḥ ślathahastagāṇḍivaḥ<BR>
08,067.011d@042_0015	cacāla bībhatsur amitramardanaḥ<BR>
08,067.011d@042_0016	kṣiteḥ prakampe ca yathācalottamaḥ<BR>
08,067.011d@042_0017	tadantaraṃ prāpya vṛṣo mahāratho<BR>
08,067.011d@042_0018	rathāṅgam urvīgatam ujjihīrṣuḥ<BR>
08,067.011d@042_0019	rathād avaplutya nigṛhya dorbhyāṃ<BR>
08,067.011d@042_0020	śaśāka daivān na mahābalo 'pi<BR>
08,067.011d@042_0021	tataḥ kirīṭī pratilabhya saṃjñāṃ<BR>
08,067.011d@042_0022	jagrāha bāṇaṃ yamadaṇḍakalpam<BR>
08,067.011d@042_0023	dīpto 'rjunaḥ prāñjalikaṃ mahātmā<BR>
08,067.011d@042_0024	tato 'bravīd vāsudevo 'pi pārtham<BR>
08,067.011d@042_0025	chindhy asya mūrdhānam areḥ śareṇa<BR>
08,067.011d@042_0026	na yāvad ārohati vai rathaṃ vṛṣaḥ<BR>
08,067.011d@042_0027	tathaiva saṃpūjya sa tad vacaḥ prabhos<BR>
08,067.011d@042_0028	tataḥ kṣuraṃ prajvalitaṃ pragṛhya<BR>
08,067.011d@042_0029	jaghāna kakṣām amalārkavarṇāṃ<BR>
08,067.011d@042_0030	mahārathe rathacakre vimagne<BR>
08,067.012a	taṃ hastikakṣyāpravaraṃ ca bāṇaiḥ; suvarṇamuktāmaṇivajramṛṣṭam<BR>
08,067.012c	kālaprayatnottamaśilpiyatnaiḥ; kṛtaṃ surūpaṃ vitamaskam uccaiḥ<BR>
08,067.013a	ūrjaskaraṃ tava sainyasya nityam; amitravitrāsanam īḍyarūpam<BR>
08,067.013c	vikhyātam ādityasamasya loke; tviṣā samaṃ pāvakabhānucandraiḥ<BR>
08,067.014a	tataḥ kṣureṇādhiratheḥ kirīṭī; suvarṇapuṅkhena śitena yattaḥ<BR>
08,067.014c	śriyā jvalantaṃ dhvajam unmamātha; mahārathasyādhirather mahātmā<BR>
08,067.015a	yaśaś ca dharmaś ca jayaś ca māriṣa; priyāṇi sarvāṇi ca tena ketunā<BR>
08,067.015c	tadā kurūṇāṃ hṛdayāni cāpatan; babhūva hāheti ca nisvano mahān<BR>
08,067.015d*1152_01	dṛṣṭvā dhvajaṃ taṃ patitaṃ pṛthivyāṃ<BR>
08,067.015d*1152_02	kurupravīreṇa nikṛttam āśu<BR>
08,067.015d*1152_03	nāśaṃsire sūtaputrasya sarve<BR>
08,067.015d*1152_04	jayaṃ janā bhārata ye tvadīyāḥ<BR>
08,067.016a	atha tvaran karṇavadhāya pāṇḍavo; mahendravajrānaladaṇḍasaṃnibham<BR>
08,067.016c	ādatta pārtho 'ñjalikaṃ niṣaṅgāt; sahasraraśmer iva raśmim uttamam<BR>
08,067.017a	marmacchidaṃ śoṇitamāṃsadigdhaṃ; vaiśvānarārkapratimaṃ mahārham<BR>
08,067.017c	narāśvanāgāsuharaṃ tryaratniṃ; ṣaḍvājam añjogatim ugravegam<BR>
08,067.018a	sahasranetrāśanitulyatejasaṃ; samānakravyādam ivātiduḥsaham<BR>
08,067.018c	pinākanārāyaṇacakrasaṃnibhaṃ; bhayaṃkaraṃ prāṇabhṛtāṃ vināśanam<BR>
08,067.018d*1153_01	surendrasenāpatiśaktisaṃnibham<BR>
08,067.018d*1154_01	jagrāha pārthas tam atiprahṛṣṭo<BR>
08,067.018d*1154_02	yo devasaṃghair api durnivāryaḥ<BR>
08,067.018d*1154_03	saṃpūjito yaḥ satataṃ mahātmā<BR>
08,067.018d*1154_04	devāsurān yo vijayen maheṣuḥ<BR>
08,067.018d*1154_05	yaṃ vai prakṛṣṭaṃ prasamīkṣya yuddhe<BR>
08,067.018d*1154_06	cacāla sarvaṃ sacarācaraṃ jagat<BR>
08,067.018d*1154_07	svasti jagat syād ṛṣayaḥ pracukruśus<BR>
08,067.018d*1154_08	tam udyataṃ prekṣya mahāhaveṣum<BR>
08,067.018d*1154_09	tatas tu taṃ vai śaram aprameyaṃ<BR>
08,067.018d*1154_10	gāṇḍīvadhanvā dhanuṣi nyayojayat<BR>
08,067.019a	yuktvā mahāstreṇa pareṇa mantravid; vikṛṣya gāṇḍīvam uvāca sasvanam<BR>
08,067.019c	ayaṃ mahāstro 'pratimo dhṛtaḥ śaraḥ; śarīrabhic cāsuharaś ca durhṛdaḥ<BR>
08,067.020a	tapo 'sti taptaṃ guravaś ca toṣitā; mayā yad iṣṭaṃ suhṛdāṃ tathā śrutam<BR>
08,067.020c	anena satyena nihantv ayaṃ śaraḥ; sudaṃśitaḥ karṇam ariṃ mamājitaḥ<BR>
08,067.020d*1155_01	dharmātmā satyasaṃdhaś ca dharmarājo dayāparaḥ<BR>
08,067.020d*1155_02	jitendriyaḥ satyavādī tathainaṃ jahi sūtajam<BR>
08,067.021a	ity ūcivāṃs taṃ sa mumoca bāṇaṃ; dhanaṃjayaḥ karṇavadhāya ghoram<BR>
08,067.021c	kṛtyām atharvāṅgirasīm ivogrāṃ; dīptām asahyāṃ yudhi mṛtyunāpi<BR>
08,067.022a	bruvan kirīṭī tam atiprahṛṣṭo; ayaṃ śaro me vijayāvaho 'stu<BR>
08,067.022c	jighāṃsur arkendusamaprabhāvaḥ; karṇaṃ samāptiṃ nayatāṃ yamāya<BR>
08,067.022d*1156_01	tato vimukto balinā maheṣuḥ<BR>
08,067.022d*1156_02	prajvālayām āsa diśo nabhaś ca<BR>
08,067.023a	teneṣuvaryeṇa kirīṭamālī; prahṛṣṭarūpo vijayāvahena<BR>
08,067.023c	jighāṃsur arkendusamaprabheṇa; cakre viṣaktaṃ ripum ātatāyī<BR>
08,067.023d*1157_01	sainyāny anekāni ca vipramohya<BR>
08,067.023d*1157_02	gāṇḍīvamuktair vijayena bhallaiḥ<BR>
08,067.023d*1157_03	tenārjunaḥ sannahanīyamadhyāc<BR>
08,067.023d*1157_04	chiro 'harat sūtaputrasya rājan<BR>
08,067.023d*1158_01	chinnaṃ papātāñjalikena tūrṇaṃ<BR>
08,067.023d*1158_02	kāyo 'sya paścād dharaṇīṃ jagāma<BR>
08,067.023d*1159_01	tato 'rjunas tasya śiro jahāra<BR>
08,067.023d*1159_02	vṛtrasya vajreṇa yathā mahendraḥ<BR>
08,067.023d*1159_03	śarottamenāñjalikena rājaṃs<BR>
08,067.023d*1159_04	tadā mahāstrapratimantritena<BR>
08,067.023d*1159_05	pārtho 'parāhṇe śira uccakarta<BR>
08,067.023d*1159_06	vaikartanasyātha mahendrasūnuḥ<BR>
08,067.023d*1159_07	tat prāpatac cāñjalikena chinnam<BR>
08,067.023d*1159_08	athāsya kāyo nipapāta paścāt<BR>
08,067.024a	tad udyatādityasamānavarcasaṃ; śarannabhomadhyagabhāskaropamam<BR>
08,067.024b*1160_01	śareṇa karṇasya śiro jahāra<BR>
08,067.024c	varāṅgam urvyām apatac camūpater; divākaro 'stād iva raktamaṇḍalaḥ<BR>
08,067.025a	tad asya dehī satataṃ sukhoditaṃ; svarūpam atyartham udārakarmaṇaḥ<BR>
08,067.025c	pareṇa kṛcchreṇa śarīram atyajad; gṛhaṃ maharddhīva sasaṅgam īśvaraḥ<BR>
08,067.026a	śarair vibhugnaṃ vyasu tad vivarmaṇaḥ; papāta karṇasya śarīram ucchritam<BR>
08,067.026c	sravadvraṇaṃ gairikatoyavisravaṃ; girer yathā vajrahataṃ śiras tathā<BR>
08,067.027a	dehāt tu karṇasya nipātitasya; tejo dīptaṃ khaṃ vigāhyācireṇa<BR>
08,067.027c	tad adbhutaṃ sarvamanuṣyayodhāḥ; paśyanti rājan nihate sma karṇe<BR>
08,067.027d*1161_01	tataḥ śaṅkhān pāṇḍavā dadhmur uccair<BR>
08,067.027d*1161_02	dṛṣṭvā karṇaṃ pātitaṃ phālgunena<BR>
08,067.027d*1161_03	tathaiva kṛṣṇaś ca dhanaṃjayaś ca<BR>
08,067.027d*1161_04	hṛṣṭau tadā dadhmatur āśu śaṅkhau<BR>
08,067.027d*1162_01	athāntarikṣe 'pi vigāhya sūryaṃ<BR>
08,067.027d*1162_02	viveśa tejo jvalitaṃ hi tasya<BR>
08,067.027d*1162_03	hṛtottamāṅgaṃ ca śarīram ājau<BR>
08,067.027d*1162_04	papāta karṇasya śarāvakīrṇam<BR>
08,067.028a	taṃ somakāḥ prekṣya hataṃ śayānaṃ; prītā nādaṃ saha sainyair akurvan<BR>
08,067.028c	tūryāṇi cājaghnur atīva hṛṣṭā; vāsāṃsi caivādudhuvur bhujāṃś ca<BR>
08,067.028d*1163_01	saṃvardhayantaś ca narendrayodhāḥ<BR>
08,067.028d*1163_02	pārthaṃ samājagmur atīva hṛṣṭāḥ<BR>
08,067.028e	balānvitāś cāpy apare hy anṛtyann; anyonyam āśliṣya nadanta ūcuḥ<BR>
08,067.029a	dṛṣṭvā tu karṇaṃ bhuvi niṣṭanantaṃ; hataṃ rathāt sāyakenāvabhinnam<BR>
08,067.029c	mahānilenāgnim ivāpaviddhaṃ; yajñāvasāne śayane niśānte<BR>
08,067.029d*1164_01	rarāja karṇasya śiro nikṛttam<BR>
08,067.029d*1164_02	astaṃ gataṃ bhāskarasyeva bimbam<BR>
08,067.029d*1165_01	hatottamāṅgaś ca sa tasya dehaḥ<BR>
08,067.029d*1165_02	pariplutaḥ śoṇitaughaprasekaiḥ<BR>
08,067.029d*1165_03	rarāja karṇasya śarāvakīrṇaḥ<BR>
08,067.029d*1165_04	svaraśmijātāvatato yathārkaḥ<BR>
08,067.029d*1166_01	pratāpya senāṃ khalu pāṇḍavīṃ raṇe<BR>
08,067.029d*1166_02	śarāṃśubhiḥ pāvakatulyadīptibhiḥ<BR>
08,067.029d*1166_03	kirīṭikālena tu karṇabhāskaro<BR>
08,067.029d*1166_04	vyanīyatāstaṃ divasāvasāne<BR>
08,067.029d*1167_01	tad ānanaṃ sūtapurasya rājan<BR>
08,067.029d*1167_02	vibhrājate padmam ivāpanālam<BR>
08,067.030a	śarair ācitasarvāṅgaḥ śoṇitaughapariplutaḥ<BR>
08,067.030c	vibhāti dehaḥ karṇasya svaraśmibhir ivāṃśumān<BR>
08,067.031a	pratāpya senām āmitrīṃ dīptaiḥ śaragabhastibhiḥ<BR>
08,067.031c	balinārjunakālena nīto 'staṃ karṇabhāskaraḥ<BR>
08,067.032a	astaṃ gacchan yathādityaḥ prabhām ādāya gacchati<BR>
08,067.032c	evaṃ jīvitam ādāya karṇasyeṣur jagāma ha<BR>
08,067.033a	aparāhṇe parāhṇasya sūtaputrasya māriṣa<BR>
08,067.033c	chinnam añjalikenājau sotsedham apatac chiraḥ<BR>
08,067.034a	upary upari sainyānāṃ tasya śatros tad añjasā<BR>
08,067.034c	śiraḥ karṇasya sotsedham iṣuḥ so 'pāharad drutam<BR>
08,067.034d*1168_01	tac chiro bharataśreṣṭha śobhayām āsa medinīm<BR>
08,067.034d*1168_02	yadṛcchayā mahārāja āditya iva gāṃ gataḥ<BR>
08,067.034d*1168_03	taṃ dṛṣṭvā samaravimardalabdhanidraṃ<BR>
08,067.034d*1168_04	daṣṭoṣṭhaṃ rudhiraparītakātarākṣam<BR>
08,067.034d*1168_05	rādheyaṃ rathavarapṛṣṭhasaṃniṣaṇṇaṃ<BR>
08,067.034d*1168_06	hīnāṃśur divasakaro muhūrtam āsīt<BR>
08,067.034d*1168_07	niḥśabdatūryaṃ hatayaudhamukhyaṃ<BR>
08,067.034d*1168_08	praśāntadarpaṃ dhṛtarāṣṭrasainyam<BR>
08,067.034d*1168_09	na śobhate sūryasutena hīnaṃ<BR>
08,067.034d*1168_10	vṛndaṃ grahāṇām iva candrahīnam<BR>
08,067.035	saṃjaya uvāca<BR>
08,067.035a	karṇaṃ tu śūraṃ patitaṃ pṛthivyāṃ; śarācitaṃ śoṇitadigdhagātram<BR>
08,067.035c	dṛṣṭvā śayānaṃ bhuvi madrarājaś; chinnadhvajenāpayayau rathena<BR>
08,067.036a	karṇe hate kuravaḥ prādravanta; bhayārditā gāḍhaviddhāś ca saṃkhye<BR>
08,067.036c	avekṣamāṇā muhur arjunasya; dhvajaṃ mahāntaṃ vapuṣā jvalantam<BR>
08,067.036d*1169_01	hate tu karṇe kuravaḥ prādravanta bhayārditāḥ<BR>
08,067.036d*1169_02	gāḍhaviddhāś ca saṃkhye te bāṇair gāṇḍīvadhanvanā<BR>
08,067.036d*1169_03	avekṣamāṇāḥ pārthasya dhvajaṃ bhīṣaṇavānaram<BR>
08,067.036d*1169_04	pratīpasainyahantāraṃ prādravaṃs te diśo daśa<BR>
08,067.036d*1170_01	karṇe hate pārthabhayāt pradudruvur<BR>
08,067.036d*1170_02	vaikartane dhārtarāṣṭrāḥ saśalyāḥ<BR>
08,067.036d*1170_03	avekṣamāṇā muhur arjunasya<BR>
08,067.036d*1170_04	ketuṃ mahāntaṃ yaśasā jvalantam<BR>
08,067.037a	sahasranetrapratimānakarmaṇaḥ; sahasrapatrapratimānanaṃ śubham<BR>
08,067.037c	sahasraraśmir dinasaṃkṣaye yathā; tathāpatat tasya śiro vasuṃdharām<BR>
08,067.037d*1171_01	vyūḍhoraskaṃ kamalanayanaṃ taptahemāvabhāsaṃ<BR>
08,067.037d*1171_02	karṇaṃ dṛṣṭvā bhuvi nipatitaṃ pārthabāṇābhitaptam<BR>
08,067.037d*1171_03	pāṃsugrastaṃ malinam asakṛt putram anvīkṣamāṇo<BR>
08,067.037d*1171_04	mandaṃ mandaṃ vrajati savitā mandiraṃ mandaraśmiḥ<BR>
08,068.001	saṃjaya uvāca<BR>
08,068.001a	śalyas tu karṇārjunayor vimarde; balāni dṛṣṭvā mṛditāni bāṇaiḥ<BR>
08,068.001c	duryodhanaṃ yāntam avekṣamāṇo; saṃdarśayad bhārata yuddhabhūmim<BR>
08,068.001d*1172_01	nipātite cādhirathau mahārathe<BR>
08,068.001d*1172_02	dhvaja* ye somakapāṇḍavaiś ca<BR>
08,068.001d*1173_01	yayau sa tenaiva rathena tūrṇaṃ<BR>
08,068.001d*1173_02	helīkṛtaḥ sṛñjayasomakaiś ca<BR>
08,068.001d*1174_01	śalyas tu karṇe nihate kirīṭinā<BR>
08,068.001d*1174_02	trastaṃ balaṃ prasamīkṣyārtarūpam<BR>
08,068.001d*1174_03	yayau hate cādhirathau padānuge<BR>
08,068.001d*1174_04	rathena saṃcchinnaparicchadena<BR>
08,068.002a	nipātitasyandanavājināgaṃ; dṛṣṭvā balaṃ tad dhatasūtaputram<BR>
08,068.002c	duryodhano 'śrupratipūrṇanetro; muhur muhur nyaśvasad ārtarūpaḥ<BR>
08,068.002d*1175_00	dhṛtarāṣṭra uvāca<BR>
08,068.002d*1175_01	kathaṃ nu karṇārjunayor vimarde<BR>
08,068.002d*1175_02	dagdhasya raudre 'hani vidrutasya<BR>
08,068.002d*1175_03	babhūva rūpaṃ kurusṛñjayānāṃ<BR>
08,068.002d*1175_04	balasya bāṇonmathitasya saṃkhye<BR>
08,068.003a	karṇaṃ tu śūraṃ patitaṃ pṛthivyāṃ; śarācitaṃ śoṇitadigdhagātram<BR>
08,068.003c	yadṛcchayā sūryam ivāvanisthaṃ; didṛkṣavaḥ saṃparivārya tasthuḥ<BR>
08,068.004a	prahṛṣṭavitrastaviṣaṇṇavismṛtās; tathāpare śokagatā ivābhavan<BR>
08,068.004c	pare tvadīyāś ca paraspareṇa; yathā yathaiṣāṃ prakṛtis tathābhavan<BR>
08,068.005a	praviddhavarmābharaṇāmbarāyudhaṃ; dhanaṃjayenābhihataṃ hataujasam<BR>
08,068.005c	niśamya karṇaṃ kuravaḥ pradudruvur; hatarṣabhā gāva ivākulākulāḥ<BR>
08,068.005d*1176_01	bhīmaś ca bhīmena mahāsvanena<BR>
08,068.005d*1176_02	nādaṃ kṛtvā rodasī kampayānaḥ<BR>
08,068.005d*1176_03	āsphoṭayan valgate nṛtyate ca<BR>
08,068.005d*1176_04	hate karṇe trāsayan dhārtarāṣṭrān<BR>
08,068.005d*1176_05	tathaiva rājan somakāḥ sṛñjayāś ca<BR>
08,068.005d*1176_06	śaṅkhān dadhmuḥ sasvajuś cāpi sarve<BR>
08,068.005d*1176_07	parasparaṃ kṣatriyā hṛṣṭarūpāḥ<BR>
08,068.005d*1176_08	sūtātmaje nihate vai tadānīm<BR>
08,068.006a	kṛtvā vimardaṃ bhṛśam arjunena; karṇaṃ hataṃ kesariṇeva nāgam<BR>
08,068.006b*1177_01	tīrṇā pratijñā puruṣarṣabheṇa<BR>
08,068.006b*1177_02	vairasyāntaṃ gatavāṃś cāpi pārthaḥ<BR>
08,068.006c	dṛṣṭvā śayānaṃ bhuvi madrarājo; bhīto 'pasarpat sarathaḥ suśīghram<BR>
08,068.007a	madrādhipaś cāpi vimūḍhacetās; tūrṇaṃ rathenāpahṛtadhvajena<BR>
08,068.007c	duryodhanasyāntikam etya śīghraṃ; saṃbhāṣya duḥkhārtam uvāca vākyam<BR>
08,068.008a	viśīrṇanāgāśvarathapravīraṃ; balaṃ tvadiyaṃ yamarāṣṭrakalpam<BR>
08,068.008c	anyonyam āsādya hataṃ mahadbhir; narāśvanāgair girikūṭakalpaiḥ<BR>
08,068.009a	naitādṛśaṃ bhārata yuddham āsīd; yathādya karṇārjunayor babhūva<BR>
08,068.009c	grastau hi karṇena sametya kṛṣṇāv; anye ca sarve tava śatravo ye<BR>
08,068.010a	daivaṃ tu yat tat svavaśaṃ pravṛttaṃ; tat pāṇḍavān pāti hinasti cāsmān<BR>
08,068.010c	tavārthasiddhyarthakarā hi sarve; prasahya vīrā nihatā dviṣadbhiḥ<BR>
08,068.011a	kuberavaivasvatavāsavānāṃ; tulyaprabhāvāmbupateś ca vīrāḥ<BR>
08,068.011c	vīryeṇa śauryeṇa balena caiva; tais taiś ca yuktā vipulair guṇaughaiḥ<BR>
08,068.012a	avadhyakalpā nihatā narendrās; tavārthakāmā yudhi pāṇḍaveyaiḥ<BR>
08,068.012c	tan mā śuco bhārata diṣṭam etat; paryāyasiddhir na sadāsti siddhiḥ<BR>
08,068.013a	etad vaco madrapater niśamya; svaṃ cāpanītaṃ manasā nirīkṣya<BR>
08,068.013c	duryodhano dīnamanā visaṃjñaḥ; punaḥ punar nyaśvasad ārtarūpaḥ<BR>
08,068.013d*1178_00	saṃjaya uvāca<BR>
08,068.013d*1178_01	dṛṣṭvā tu sainyaṃ vinivartyamānaṃ<BR>
08,068.013d*1178_02	putreṇa te madrapatis tadānīm<BR>
08,068.013d*1178_03	saṃtrastarūpaḥ parimūḍhacetā<BR>
08,068.013d*1178_04	duryodhanaṃ vākyam idaṃ babhāṣe<BR>
08,068.013d@043_0000	dhṛtarāṣṭra uvāca<BR>
08,068.013d@043_0001	tasmiṃs tu karṇārjunayor vimarde<BR>
08,068.013d@043_0002	dagdhasya raudre 'hani vidrutasya<BR>
08,068.013d@043_0003	babhūva rūpaṃ kurusṛñjayānāṃ<BR>
08,068.013d@043_0004	saṃjaya uvāca<BR>
08,068.013d@043_0004	balasya bāṇonmathitasya kīdṛk<BR>
08,068.013d@043_0005	śṛṇu rājann avahito yathā vṛtto mahākṣayaḥ<BR>
08,068.013d@043_0006	ghoro manuṣyadehānām ājau naravarakṣayaḥ<BR>
08,068.013d@043_0007	yatra karṇe hate pārthaḥ siṃhanādam athākarot<BR>
08,068.013d@043_0008	tadā tava sutān rājann āviveśa mahad bhayam<BR>
08,068.013d@043_0009	na saṃdhātum anīkāni na caivātha parākrame<BR>
08,068.013d@043_0010	āsīd buddhir hate karṇe tava yodhasya kasya cit<BR>
08,068.013d@043_0011	vaṇijo nāvi bhinnāyām agādhe hy aplavā yathā<BR>
08,068.013d@043_0012	apāre pāram icchanto hate dvīpe kirīṭinā<BR>
08,068.013d@043_0013	sūtaputre hate rājan vitrastāḥ śaravikṣatāḥ<BR>
08,068.013d@043_0014	anāthā nātham icchanto mṛgāḥ siṃhair ivārditāḥ<BR>
08,068.013d@043_0015	bhagnaśṛṅgā iva vṛṣā bhagnadaṣṭrā ivoragāḥ<BR>
08,068.013d@043_0016	pratyapāyāma sāyāhne nirjitāḥ savyasācinā<BR>
08,068.013d@043_0017	hatapravīrā vidhvastā nikṛttā niśitaiḥ śaraiḥ<BR>
08,068.013d@043_0018	sūtaputre hate rājan putrās te vyadravan bhayāt<BR>
08,068.013d@043_0019	viśastrakavacāḥ sarve kāṃdiśīkā vicetasaḥ<BR>
08,068.013d@043_0020	anyonyam avamṛdnanto vīkṣyamāṇā bhayārditāḥ<BR>
08,068.013d@043_0021	mām eva tūrṇaṃ bībhatsur mām eva ca vṛkodaraḥ<BR>
08,068.013d@043_0022	abhiyātīti manvānāḥ petur mamluś ca saṃbhramāt<BR>
08,068.013d@043_0023	hayān anye rathān anye gajān anye mahārathāḥ<BR>
08,068.013d@043_0024	āhatya javasaṃpannāḥ pādātāḥ prādravan bhayāt<BR>
08,068.013d@043_0025	kuñjaraiḥ syandanāḥ kṣuṇṇāḥ sādinaś ca mahārathaiḥ<BR>
08,068.013d@043_0026	padātisaṃghāś cāśvaughaiḥ palāyadbhir bhayārditāḥ<BR>
08,068.013d@043_0027	vyālataskarasaṃkīrṇe sārthahīnā yathā vane<BR>
08,068.013d@043_0028	tathā tvadīyā nihate sūtaputre tadābhavan<BR>
08,068.013d@043_0029	hatārohās tathā nāgāś chinnahastās tathā narāḥ<BR>
08,068.013d@043_0030	sarvaṃ pārthamayaṃ lokaṃ saṃpaśyanto bhayāturāḥ<BR>
08,068.013d@043_0031	tān prekṣya dravataḥ sarvān bhīmasenabhayārditān<BR>
08,068.013d@043_0032	duryodhano 'tha svaṃ sūtaṃ vāhety uktvedam abravīt<BR>
08,068.013d@043_0033	nātikramiṣyate pārtho dhanuṣpāṇir vyavasthitaḥ<BR>
08,068.013d@043_0034	jaghanya eva sainyānāṃ śanair aśvān acodayat<BR>
08,068.013d@043_0035	jaghanye yudhyamānaṃ hi kaunteyo māṃ na saṃśayaḥ<BR>
08,068.013d@043_0036	notsaheta vyatikrāntuṃ velām iva mahodadhiḥ<BR>
08,068.013d@043_0037	adyārjunaṃ sagovindaṃ māninaṃ ca vṛkodaram<BR>
08,068.013d@043_0038	nihatya śiṣṭāñ śatrūṃś ca karṇasyānṛṇyam āpnuyām<BR>
08,068.013d@043_0039	tac chrutvā kururājasya śūrārthasadṛśaṃ vacaḥ<BR>
08,068.013d@043_0040	sūto hemaparicchannāñ śanair aśvān acodayat<BR>
08,068.013d@043_0041	rathāśvagajahīnās tu pādātās tava māriṣa<BR>
08,068.013d@043_0042	pañcaviṃśatisāhasrā yuddhāyaiva vyavasthitāḥ<BR>
08,068.013d@043_0043	tān bhīmasenaḥ saṃkruddho dhṛṣṭadyumnaś ca pārṣataḥ<BR>
08,068.013d@043_0044	balena caturaṅgeṇa parikṣipya nijaghnatuḥ<BR>
08,068.013d@043_0045	pratyayudhyanta te sarve bhīmasenaṃ sapārṣatam<BR>
08,068.013d@043_0046	pārthapārṣatayoś cānye jagṛhus tatra nāmanī<BR>
08,068.013d@043_0047	akrudhyata tadā bhīmas tai raṇe pratyupasthitaiḥ<BR>
08,068.013d@043_0048	so 'vatīrya rathāt tūrṇaṃ gadāpāṇir ayudhyata<BR>
08,068.013d@043_0049	na tān rathastho bhūmiṣṭhān dharmāpekṣī vṛkodaraḥ<BR>
08,068.013d@043_0050	yodhayām āsa kaunteyo bhujavīryam upāśritaḥ<BR>
08,068.013d@043_0051	jātarūpaparicchannāṃ pragṛhya mahatīṃ gadām<BR>
08,068.013d@043_0052	avadhīt tāvakān sarvān daṇḍapāṇir ivāntakaḥ<BR>
08,068.013d@043_0053	padātino 'pi saṃrabdhās tyaktvā jīvitam ātmanaḥ<BR>
08,068.013d@043_0054	bhīmam abhyadravan saṃkhye pataṃgā iva pāvakam<BR>
08,068.013d@043_0055	āsādya bhīmasenaṃ tu saṃrabdhā yuddhadurmadāḥ<BR>
08,068.013d@043_0056	vineśuḥ sahasā dṛṣṭvā bhūtagrāmā ivāntakam<BR>
08,068.013d@043_0057	śyenavad vyacarad bhīmo gadāhasto mahābalaḥ<BR>
08,068.013d@043_0058	pañcaviṃśatisāhasrāṃs tāvakānām apothayat<BR>
08,068.013d@043_0059	hatvā tat puruṣānīkaṃ bhīmaḥ satyaparākramaḥ<BR>
08,068.013d@043_0060	dhṛṣṭadyumnaṃ puraskṛtya punas tasthau mahābalaḥ<BR>
08,068.013d@043_0061	dhṛṣṭadyumno 'pi ca mahān amitragaṇamardanaḥ<BR>
08,068.013d@043_0062	putraḥ pāñcālarājasya dhanurdharavaro yudhi<BR>
08,068.013d@043_0063	vipralīnān rathāśvena padātīyān samantataḥ<BR>
08,068.013d@043_0064	pañcaviṃśatisāhasrān avadhīn niśitaiḥ śaraiḥ<BR>
08,068.013d@043_0065	śarair nikṛttāḥ samare dhṛṣṭadyumnena tāvakāḥ<BR>
08,068.013d@043_0066	pañcaviṃśatisāhasrāḥ kālam ārchan padātayaḥ<BR>
08,068.013d@043_0067	hatvā tat puruṣānīkaṃ dhṛṣṭadyumno mahābalaḥ<BR>
08,068.013d@043_0068	bhīmasenaṃ puraskṛtya na cirāt pratyadṛśyata<BR>
08,068.013d@043_0069	taṃ pārāvatavarṇāśvaṃ kruddhaṃ kruddhāntakopamam<BR>
08,068.013d@043_0070	dhṛṣṭadyumnaṃ raṇe dṛṣṭvā tvadīyāḥ prādravan bhayāt<BR>
08,068.013d@043_0071	dhanaṃjayo rathānīkam abhyavartata vīryavān<BR>
08,068.013d@043_0072	mādrīputrau tu śakuniṃ sātyakiś ca mahārathaḥ<BR>
08,068.013d@043_0073	javenābhyapatan hṛṣṭā nighnantaḥ saubalaṃ balam<BR>
08,068.013d@043_0074	tasyāśvavārān subahūn vinihatya śitaiḥ śaraiḥ<BR>
08,068.013d@043_0075	tam abhyadhāvaṃs tvaritās tato yuddham abhūt tadā<BR>
08,068.013d@043_0076	dhanaṃjayo 'pi cābhyetya rathānīkaṃ tava prabho<BR>
08,068.013d@043_0077	viśrutaṃ triṣu lokeṣu vyākṣipad gāṇḍivaṃ dhanuḥ<BR>
08,068.013d@043_0078	kṛṣṇasārathim āyāntaṃ dṛṣṭvā śvetahayaṃ ratham<BR>
08,068.013d@043_0079	arjunaṃ cāpi yoddhāraṃ tvadīyāḥ prādravan bhayāt<BR>
08,068.013d@043_0080	viprahīnā rathāśvena gajaiś ca parivarjitāḥ<BR>
08,068.013d@043_0081	pañcaviṃśatisāhasrāḥ kālam ārchan padātayaḥ<BR>
08,068.013d@043_0082	hatvā tat puruṣānīkaṃ pāñcālānāṃ mahārathaḥ<BR>
08,068.013d@043_0083	putraḥ pāñcālarājasya dhṛṣṭadyumno mahārathaḥ<BR>
08,068.013d@043_0084	bhīmasenaṃ puraskṛtya na cirāt pratyadṛśyata<BR>
08,068.013d@043_0085	mahādhanurdharaḥ śrīmān amitragaṇasūdanaḥ<BR>
08,068.013d@043_0086	pārāvatasavarṇāśvaṃ kovidāramahādhvajam<BR>
08,068.013d@043_0087	dhṛṣṭadyumnarathaṃ dṛṣṭvā prādravanta bhayād bhṛśam<BR>
08,068.013d@043_0088	gāndhārarājaṃ śīghrāstram anusṛtya yaśasvinau<BR>
08,068.013d@043_0089	na cirāt pratyadṛśyetāṃ mādrīputrau sasātyakī<BR>
08,068.013d@043_0090	cekitānaḥ śikhaṇḍī ca draupadeyāś ca māriṣa<BR>
08,068.013d@043_0091	hatvā tvadīyaṃ sumahat sainyaṃ śaṅkhān athādhaman<BR>
08,068.013d@043_0092	te sarve tāvakān prekṣya dravamāṇān parāṅmukhān<BR>
08,068.013d@043_0093	abhyadravañ jighāṃsanto vṛṣāñ jitvā yathā vṛṣāḥ<BR>
08,068.013d@043_0094	senāvaśeṣaṃ taṃ dṛṣṭvā tava sainyaṃ parāṅmukham<BR>
08,068.013d@043_0095	vyavasthitaṃ savyasācī cukrodha balavat tadā<BR>
08,068.013d@043_0096	dhanaṃjayo rathānīkam abhyavartata vīryavān<BR>
08,068.013d@043_0097	viśrutaṃ triṣu lokeṣu vyākṣipad gāṇḍivaṃ dhanuḥ<BR>
08,068.013d@043_0098	tata etāñ śarai rājan sahasrān samavārayan<BR>
08,068.013d@043_0099	rajasā coddhatenātha na sma kiṃ cid vyadṛśyata<BR>
08,068.013d@043_0100	anyakārīkṛte loke śarabhūte mahītale<BR>
08,068.013d@043_0101	diśaḥ sarvā mahārāja tāvakāḥ prādravan bhayāt<BR>
08,068.013d@043_0102	bhajyamāneṣu sainyeṣu kururājo viśāṃ pate<BR>
08,068.013d@043_0103	parān abhimukhāṃś caiva sutas te samupādravat<BR>
08,068.013d@043_0104	tato duryodhanaḥ sarvān ājuhāvātha pāṇḍavān<BR>
08,068.013d@043_0105	yuddhāya bharataśreṣṭha devān iva purā baliḥ<BR>
08,068.013d@043_0106	ta enam abhivartanta sahitāḥ samupādravan<BR>
08,068.013d@043_0107	nānāśastrasṛjaḥ sarve bhartsayanto muhur muhuḥ<BR>
08,068.013d@043_0108	duryodhano 'py asaṃbhrāntas tān arīn niśitaiḥ śaraiḥ<BR>
08,068.013d@043_0109	vyadhamad yudhi rājendra ghorarūpo viśāṃ pate<BR>
08,068.013d@043_0110	tatrādbhutam apaśyāma tava putrasya pauruṣam<BR>
08,068.013d@043_0111	yad enaṃ pāṇḍavāḥ sarve na śekur ativartitum<BR>
08,068.013d@043_0112	nātidūrāpayātaṃ tu kṛtabuddhiṃ palāyane<BR>
08,068.013d@043_0113	duryodhanaḥ svakaṃ sainyam apaśyac charavikṣatam<BR>
08,068.013d@043_0114	tato 'vasthāpya rājendra kṛtabuddhis tavātmajaḥ<BR>
08,068.013d@043_0115	harṣayann iva tān yodhān idaṃ vacanam abravīt<BR>
08,068.013d@043_0116	na taṃ deśaṃ prapaśyāmi pṛthivyāṃ parvateṣu ca<BR>
08,068.013d@043_0117	yatra yātān na vo hanyuḥ pāṇḍavāḥ kiṃ sṛtena vaḥ<BR>
08,068.013d@043_0118	alpaṃ ca balam eteṣāṃ kṛṣṇau ca bhṛśavikṣatau<BR>
08,068.013d@043_0119	yadi sarve 'tra tiṣṭhāmo dhruvo no vijayo bhavet<BR>
08,068.013d@043_0120	viprayātāṃś ca no bhinnān pāṇḍavāḥ kṛtakilbiṣāḥ<BR>
08,068.013d@043_0121	anusṛtya vadhiṣyanti śreyān naḥ samare vadhaḥ<BR>
08,068.013d@043_0122	sukhaṃ sāṃgrāmiko mṛtyuḥ kṣatradharmeṇa yudhyatām<BR>
08,068.013d@043_0123	mṛto duḥkhaṃ na jānīte pretya cānantyam aśnute<BR>
08,068.013d@043_0124	śṛṇudhvaṃ kṣatriyāḥ sarve yāvantaḥ stha samāgatāḥ<BR>
08,068.013d@043_0125	yadā śūraṃ ca bhīruṃ ca mārayaty antako yamaḥ<BR>
08,068.013d@043_0126	ko nu mūḍho na yudhyeta mādṛśaḥ kṣatriyavrataḥ<BR>
08,068.013d@043_0127	dviṣato bhīmasenasya kruddhasya vaśam eṣyatha<BR>
08,068.013d@043_0128	pitāmahair ācaritaṃ na dharmaṃ hātum arhatha<BR>
08,068.013d@043_0129	na hi dharmo 'sti pāpīyān kṣatriyasya palāyanāt<BR>
08,068.013d@043_0130	na yuddhadharmāc chreyo 'nyaḥ panthāḥ svargasya kauravāḥ<BR>
08,068.013d@043_0131	acireṇa hatā lokaṃ sarve yodhāḥ samāpnuta<BR>
08,068.013d@043_0132	evaṃ bruvati te putre sainikā bhṛśavikṣatāḥ<BR>
08,068.013d@043_0133	anavekṣyaiva tad vākyaṃ prādravan sarvatomukham<BR>
08,068.014a	taṃ dhyānamūkaṃ kṛpaṇaṃ bhṛśārtam; ārtāyanir dīnam uvāca vākyam<BR>
08,068.014c	paśyedam ugraṃ naravājināgair; āyodhanaṃ vīrahataiḥ prapannam<BR>
08,068.015a	mahīdharābhaiḥ patitair mahāgajaiḥ; sakṛt praviddhaiḥ śaraviddhamarmabhiḥ<BR>
08,068.015c	tair vihvaladbhiś ca gatāsubhiś ca; pradhvastayantrāyudhavarmayodhaiḥ<BR>
08,068.016a	vajrāpaviddhair iva cācalendrair; vibhinnapāṣāṇamṛgadrumauṣadhaiḥ<BR>
08,068.016c	praviddhaghaṇṭāṅkuśatomaradhvajaiḥ; sahemamālai rudhiraughasaṃplutaiḥ<BR>
08,068.017a	śarāvabhinnaiḥ patitaiś ca vājibhiḥ; śvasadbhir anyaiḥ kṣatajaṃ vamadbhiḥ<BR>
08,068.017c	dīnaiḥ stanadbhiḥ parivṛttanetrair; mahīṃ daśadbhiḥ kṛpaṇaṃ nadadbhiḥ<BR>
08,068.018a	tathāpaviddhair gajavājiyodhair; mandāsubhiś caiva gatāsubhiś ca<BR>
08,068.018a*1179_01	balāpaviddhai rathavīrasaṃghaiḥ<BR>
08,068.018c	narāśvanāgaiś ca rathaiś ca marditair; mahī mahāvaitaraṇīva durdṛśā<BR>
08,068.019a	gajair nikṛttāparahastagātrair; udvepamānaiḥ patitaiḥ pṛthivyām<BR>
08,068.019b*1180_01	viśīrṇadantaiḥ kṣatajaṃ vamadbhiḥ<BR>
08,068.019b*1180_02	sphuradbhir ārtaiḥ karuṇaṃ raṇājire<BR>
08,068.019b*1180_03	suyodhavarmāyudhapādagoptṛbhiḥ<BR>
08,068.019b*1180_04	prakīrṇatūṇīrapatākaketubhiḥ<BR>
08,068.019b*1180_05	suvarṇajālāvatatair bhṛśāhatair<BR>
08,068.019b*1180_06	mahī viyad dyaur jaladair ivāvṛtā<BR>
08,068.019b*1181_01	saṃyaṃtṛyodhācaraṇair mahāgajaiḥ<BR>
08,068.019c	yaśasvibhir nāgarathāśvayodhibhiḥ; padātibhiś cābhimukhair hataiḥ paraiḥ<BR>
08,068.019e	viśīrṇavarmābharaṇāmbarāyudhair; vṛtā niśāntair iva pāvakair mahī<BR>
08,068.020a	śaraprahārābhihatair mahābalair; avekṣyamāṇaiḥ patitaiḥ sahasraśaḥ<BR>
08,068.020c	pranaṣṭasaṃjñaiḥ punar ucchvasadbhir; mahī babhūvānugatair ivāgnibhiḥ<BR>
08,068.020d*1182_01	karṇārjunābhyāṃ śarabhinnagātrair<BR>
08,068.020d*1182_02	hataiḥ pravīraḥ kurusṛñjayānām<BR>
08,068.020e	divaś cyutair bhūr atidīptimadbhir; naktaṃ grahair dyaur amaleva dīptaiḥ<BR>
08,068.021a	śarās tu karṇārjunabāhumuktā; vidārya nāgāśvamanuṣyadehān<BR>
08,068.021c	prāṇān nirasyāśu mahīm atīyur; mahoragā vāsam ivābhito 'straiḥ<BR>
08,068.022a	hatair manuṣyāśvagajaiś ca saṃkhye; śarāvabhinnaiś ca rathair babhūva<BR>
08,068.022c	dhanaṃjayasyādhiratheś ca mārge; gajair agamyā vasudhātidurgā<BR>
08,068.023a	rathair vareṣūn mathitaiś ca yodhaiḥ; saṃsyūtasūtāśvavarāyudhadhvajaiḥ<BR>
08,068.023c	viśīrṇaśastrair vinikṛttabandhurair; nikṛttacakrākṣayugatriveṇubhiḥ<BR>
08,068.024a	vimuktayantrair nihatair ayasmayair; hatānuṣaṅgair viniṣaṅgabandhuraiḥ<BR>
08,068.024c	prabhagnanīḍair maṇihemamaṇḍitaiḥ; stṛtā mahī dyaur iva śāradair ghanaiḥ<BR>
08,068.025a	vikṛṣyamaṇair javanair alaṃkṛtair; hateśvarair ājirathaiḥ sukalpitaiḥ<BR>
08,068.025c	manuṣyamātaṅgarathāśvarāśibhir; drutaṃ vrajanto bahudhā vicūrṇitāḥ<BR>
08,068.026a	sahemapaṭṭāḥ parighāḥ paraśvadhāḥ; kaḍaṅgarāyomusalāni paṭṭiśāḥ<BR>
08,068.026c	petuś ca khaḍgā vimalā vikośā; gadāś ca jāmbūnadapaṭṭabaddhāḥ<BR>
08,068.027a	cāpāni rukmāṅgadabhūṣaṇāni; śarāś ca kārtasvaracitrapuṅkhāḥ<BR>
08,068.027c	ṛṣṭyaś ca pītā vimalā vikośāḥ; prāsāḥ sakhaḍgāḥ kanakāvabhāsāḥ<BR>
08,068.028a	chatrāṇi vālavyajanāni śaṅkhāḥ; srajaś ca puṣpottamahemacitrāḥ<BR>
08,068.028c	kuthāḥ patākāmbaraveṣṭitāś ca; kirīṭamālā mukuṭāś ca śubhrāḥ<BR>
08,068.029a	prakīrṇakā viprakīrṇāḥ kuthāś ca; pradhānamuktātaralāś ca hārāḥ<BR>
08,068.029c	āpīḍakeyūravarāṅgadāni; graiveyaniṣkāḥ sasuvarṇasūtrāḥ<BR>
08,068.030a	maṇyuttamā vajrasuvarṇamuktā; ratnāni coccāvacamaṅgalāni<BR>
08,068.030c	gātrāṇi cātyantasukhocitāni; śirāṃsi cendupratimānanāni<BR>
08,068.031a	dehāṃś ca bhogāṃś ca paricchadāṃś ca; tyaktvā manojñāni sukhāni cāpi<BR>
08,068.031c	svadharmaniṣṭhāṃ mahatīm avāpya; vyāptāṃś ca lokān yaśasā samīyuḥ<BR>
08,068.031c*1183_01	gatā itaḥ svargalokāya rājan<BR>
08,068.031d*1184_01	nivarta duryodhana yāntu sainikā<BR>
08,068.031d*1184_02	vrajasva rājañ śibirāya mānada<BR>
08,068.031d*1184_03	divākaro hy eṣa vilambate prabho<BR>
08,068.031d*1184_04	punas tvam evātra narendra kāraṇam<BR>
08,068.032a	ity evam uktvā virarāma śalyo; duryodhanaḥ śokaparītacetāḥ<BR>
08,068.032c	hā karṇa hā karṇa iti bruvāṇa; ārto visaṃjño bhṛśam aśrunetraḥ<BR>
08,068.032d*1185_01	yuddhāya rājan viniviṣṭabuddhiṃ<BR>
08,068.032d*1185_02	hā karṇa hā karṇa iti bruvāṇam<BR>
08,068.033a	taṃ droṇaputrapramukhā narendrāḥ; sarve samāśvāsya saha prayānti<BR>
08,068.033c	nirīkṣamāṇā muhur arjunasya; dhvajaṃ mahāntaṃ yaśasā jvalantam<BR>
08,068.034a	narāśvamātaṅgaśarīrajena; raktena siktā rudhireṇa bhūmiḥ<BR>
08,068.034c	raktāmbarasrak tapanīyayogān; nārī prakāśā iva sarvagamyā<BR>
08,068.035a	pracchannarūpā rudhireṇa rājan; raudre muhūrte 'tivirājamānāḥ<BR>
08,068.035c	naivāvatasthuḥ kuravaḥ samīkṣya; pravrājitā devalokāś ca sarve<BR>
08,068.036a	vadhena karṇasya suduḥkhitās te; hā karṇa hā karṇa iti bruvāṇāḥ<BR>
08,068.036c	drutaṃ prayātāḥ śibirāṇi rājan; divākaraṃ raktam avekṣamāṇāḥ<BR>
08,068.037a	gāṇḍīvamuktais tu suvarṇapuṅkhaiḥ; śitaiḥ śaraiḥ śoṇitadigdhavājaiḥ<BR>
08,068.037c	śaraiś citāṅgo bhuvi bhāti karṇo; hato 'pi san sūrya ivāṃśumālī<BR>
08,068.038a	karṇasya dehaṃ rudhirāvasiktaṃ; bhaktānukampī bhagavān vivasvān<BR>
08,068.038c	spṛṣṭvā karair lohitaraktarūpaḥ; siṣṇāsur abhyeti paraṃ samudram<BR>
08,068.039a	itīva saṃcintya surarṣisaṃghāḥ; saṃprasthitā yānti yathāniketam<BR>
08,068.039c	saṃcintayitvā ca janā visasrur; yathāsukhaṃ khaṃ ca mahītalaṃ ca<BR>
08,068.040a	tad adbhutaṃ prāṇabhṛtāṃ bhayaṃkaraṃ; niśamya yuddhaṃ kuruvīramukhyayoḥ<BR>
08,068.040c	dhanaṃjayasyādhiratheś ca vismitāḥ; praśaṃsamānāḥ prayayus tadā janāḥ<BR>
08,068.041a	śaraiḥ saṃkṛttavarmāṇaṃ vīraṃ viśasane hatam<BR>
08,068.041c	gatāsum api rādheyaṃ naiva lakṣmīr vyamuñcata<BR>
08,068.041d*1186_01	niṣṭaptahemavapuṣaṃ jvalanārkasamatviṣam<BR>
08,068.041d*1186_02	jīvantam iva taṃ śūraṃ sarvabhūtāni menire<BR>
08,068.041d*1186_03	hatasyāpi mahārāja sūtaputrasya saṃyuge<BR>
08,068.041d*1186_04	vitresuḥ sarvabhūtāni siṃhasyevetare mṛgāḥ<BR>
08,068.041d*1187_01	hato 'pi puruṣavyāghro vyāharann iva lakṣyate<BR>
08,068.041d*1188_01	nābhavad vikṛtaṃ kiṃ cin mṛtasyāpi mahātmanaḥ<BR>
08,068.041d*1188_02	cāruveṣadharaṃ rājañ cārumauliśirodharam<BR>
08,068.041d*1188_03	tan mukhaṃ sūtaputrasya pūrṇacandrasamadyuti<BR>
08,068.042a	nānābharaṇavān rājan mṛṣṭajāmbūnadāṅgadaḥ<BR>
08,068.042b*1189_01	varṣitvā śaravarṣāṇi pratāpya ripuvāhinīm<BR>
08,068.042b*1189_02	śrīmān iva sahasrāṃśur jvalan sarvān pratāpya ca<BR>
08,068.042b*1190_01	hato vaikartanaḥ karṇaḥ saputraḥ sahavāhanaḥ<BR>
08,068.042b*1190_02	arthināṃ pakṣisaṃghasya kalpavṛkṣo nipātitaḥ<BR>
08,068.042c	hato vaikartanaḥ śete pādapo 'ṅkuravān iva<BR>
08,068.043a	kanakottamasaṃkāśaḥ pradīpta iva pāvakaḥ<BR>
08,068.043b*1191_01	sa śāntaḥ puruṣavyāghraḥ pārthasāyakavāriṇā<BR>
08,068.043b*1191_02	yathā hi jvalano dīpto jalam āsādya śāmyati<BR>
08,068.043b*1191_03	karṇāgniḥ samare tadvat pārthameghena śāmitaḥ<BR>
08,068.043b*1191_04	pragṛhya ca yaśo dīptaṃ suyuddhenātmano bhuvi<BR>
08,068.043b*1192_01	visṛjya śaravarṣāṇi pratāpya ca diśo daśa<BR>
08,068.043c	saputraḥ puruṣavyāghraḥ saṃśāntaḥ pārthatejasā<BR>
08,068.043e	pratāpya pāṇḍavān rājan pāñcālāṃś cāstratejasā<BR>
08,068.044a	dadānīty eva yo 'vocan na nāstīty arthito 'rthibhiḥ<BR>
08,068.044c	sadbhiḥ sadā satpuruṣaḥ sa hato dvairathe vṛṣaḥ<BR>
08,068.045a	yasya brāhmaṇasāt sarvam ātmārthaṃ na mahātmanaḥ<BR>
08,068.045c	nādeyaṃ brāhmaṇeṣv āsīd yasya svam api jīvitam<BR>
08,068.046a	sadā nṝṇāṃ priyo dātā priyadāno divaṃ gataḥ<BR>
08,068.046b*1193_01	sa pārthāstravinirdagdho gataḥ paramikāṃ gatim<BR>
08,068.046b*1193_02	yam āśrityākarod vairaṃ sutas te sa gato divam<BR>
08,068.046c	ādāya tava putrāṇāṃ jayāśāṃ śarma varma ca<BR>
08,068.047a	hate sma karṇe sarito na sravanti; jagāma cāstaṃ kaluṣo divākaraḥ<BR>
08,068.047c	grahaś ca tiryag jvalitārkavarṇo; yamasya putro 'bhyudiyāya rājan<BR>
08,068.048a	nabhaḥ paphālātha nanāda corvī; vavuś ca vātāḥ paruṣātivelam<BR>
08,068.048c	diśaḥ sadhūmāś ca bhṛśaṃ prajajvalur; mahārṇavāś cukṣubhire ca sasvanāḥ<BR>
08,068.049a	sakānanāḥ sādricayāś cakampuḥ; pravivyathur bhūtagaṇāś ca māriṣa<BR>
08,068.049c	bṛhaspatī rohiṇīṃ saṃprapīḍya; babhūva candrārkasamānavarṇaḥ<BR>
08,068.050a	hate karṇe na diśo viprajajñus; tamovṛtā dyaur vicacāla bhūmiḥ<BR>
08,068.050c	papāta colkā jvalanaprakāśā; niśācarāś cāpy abhavan prahṛṣṭāḥ<BR>
08,068.051a	śaśiprakāśānanam arjuno yadā; kṣureṇa karṇasya śiro nyapātayat<BR>
08,068.051c	athāntarikṣe divi ceha cāsakṛd; babhūva hāheti janasya nisvanaḥ<BR>
08,068.052a	sa devagandharvamanuṣyapūjitaṃ; nihatya karṇaṃ ripum āhave 'rjunaḥ<BR>
08,068.052c	rarāja pārthaḥ parameṇa tejasā; vṛtraṃ nihatyeva sahasralocanaḥ<BR>
08,068.053a	tato rathenāmbudavṛndanādinā; śarannabhomadhyagabhāskaratviṣā<BR>
08,068.053c	patākinā bhīmaninādaketunā; himenduśaṅkhasphaṭikāvabhāsinā<BR>
08,068.053d*1194_01	mahendravāhapratimena tāv ubhau<BR>
08,068.053d*1194_02	mahendravīryapratimānapauruṣau<BR>
08,068.053e	suvarṇamuktāmaṇivajravidrumair; alaṃkṛtenāpratimānaraṃhasā<BR>
08,068.054a	narottamau pāṇḍavakeśimardanāv; udāhitāv agnidivākaropamau<BR>
08,068.054c	raṇājire vītabhayau virejatuḥ; samānayānāv iva viṣṇuvāsavau<BR>
08,068.055a	tato dhanurjyātalaneminisvanaiḥ; prasahya kṛtvā ca ripūn hataprabhān<BR>
08,068.055c	saṃsādhayitvaiva kurūñ śaraughaiḥ; kapidhvajaḥ pakṣivaradhvajaś ca<BR>
08,068.055c*1195_01	ubhau tadā yādavapāṇḍunandanau<BR>
08,068.055e	prasahya śaṅkhau dhamatuḥ sughoṣau; manāṃsy arīṇām avasādayantau<BR>
08,068.056a	suvarṇajālāvatatau mahāsvanau; himāvadātau parigṛhya pāṇibhiḥ<BR>
08,068.056c	cucumbatuḥ śaṅkhavarau nṛṇāṃ varau; varānanābhyāṃ yugapac ca dadhmatuḥ<BR>
08,068.057a	pāñcajanyasya nirghoṣo devadattasya cobhayoḥ<BR>
08,068.057c	pṛthivīm antarikṣaṃ ca dyām apaś cāpy apūrayat<BR>
08,068.057d*1196_01	vitrastāś cābhavan sarve kuravo rājasattama<BR>
08,068.057d*1196_02	śaṅkhaśabdena śūrasya mādhavasyārjunasya ca<BR>
08,068.058a	tau śaṅkhaśabdena ninādayantau; vanāni śailān sarito diśaś ca<BR>
08,068.058c	vitrāsayantau tava putrasenāṃ; yudhiṣṭhiraṃ nandayataḥ sma vīrau<BR>
08,068.059a	tataḥ prayātāḥ kuravo javena; śrutvaiva śaṅkhasvanam īryamāṇam<BR>
08,068.059c	vihāya madrādhipatiṃ patiṃ ca; duryodhanaṃ bhārata bhāratānām<BR>
08,068.060a	mahāhave taṃ bahu śobhamānaṃ; dhanaṃjayaṃ bhūtagaṇāḥ sametāḥ<BR>
08,068.060c	tadānvamodanta janārdanaṃ ca; prabhākarāv abhyuditau yathaiva<BR>
08,068.061a	samācitau karṇaśaraiḥ paraṃtapāv; ubhau vyabhātāṃ samare 'cyutārjunau<BR>
08,068.061c	tamo nihatyābhyuditau yathāmalau; śaśāṅkasūryāv iva raśmimālinau<BR>
08,068.062a	vihāya tān bāṇagaṇān athāgatau; suhṛdvṛtāv apratimānavikramau<BR>
08,068.062c	sukhaṃ praviṣṭau śibiraṃ svam īśvarau; sadasyahūtāv iva vāsavācyutau<BR>
08,068.063a	sadevagandharvamanuṣyacāraṇair; maharṣibhir yakṣamahoragair api<BR>
08,068.063c	jayābhivṛddhyā parayābhipūjitau; nihatya karṇaṃ paramāhave tadā<BR>
08,068.063d@044_0000	saṃjaya uvāca<BR>
08,068.063d@044_0001	hate vaikartane karṇe kuravo bhayapīḍitāḥ<BR>
08,068.063d@044_0002	vīkṣamāṇā diśaḥ sarvāḥ palāyante sma sarvataḥ<BR>
08,068.063d@044_0003	vīraṃ tu nihataṃ śrutvā śatrubhiḥ paramāhave<BR>
08,068.063d@044_0004	sarve diśo 'nvakīryanta tāvakā bhayamohitāḥ<BR>
08,068.063d@044_0005	tato 'vahāraṃ cakrus te rājan yodhāḥ samantataḥ<BR>
08,068.063d@044_0006	vāryamāṇā bhayodvignās tava putreṇa bhārata<BR>
08,068.063d@044_0007	teṣāṃ tu matam ājñāya putras te bharatarṣabha<BR>
08,068.063d@044_0008	avahāraṃ tataś cakre śalyasyānumate nṛpa<BR>
08,068.063d@044_0009	yodhair mahārathaiḥ sārdhaṃ vṛto bhārata tāvakaiḥ<BR>
08,068.063d@044_0010	hatāvaśeṣais tvaritaḥ śibirāyaiva dudruve<BR>
08,068.063d@044_0011	gāndhārāṇāṃ sahasreṇa śakuniḥ parivāritaḥ<BR>
08,068.063d@044_0012	hatam ādhirathiṃ dṛṣṭvā śibirāyaiva dudruve<BR>
08,068.063d@044_0013	kṛpaḥ śāradvato rājan nāgānīkena saṃvṛtaḥ<BR>
08,068.063d@044_0014	mahatā meghakalpena śibirāyaiva dudruve<BR>
08,068.063d@044_0015	aśvatthāmā tataḥ śūro viniḥśvasya muhur muhuḥ<BR>
08,068.063d@044_0016	pāṇḍavānāṃ jayaṃ dṛṣṭvā śibirāyaiva dudruve<BR>
08,068.063d@044_0017	saṃśaptakāvaśeṣeṇa balena mahatā vṛtaḥ<BR>
08,068.063d@044_0018	suśarmāpi yayau rājan vīkṣamāṇo bhayāturān<BR>
08,068.063d@044_0019	duryodhano 'pi nṛpatir hatasarvasva āturaḥ<BR>
08,068.063d@044_0020	yayau śokasamāviṣṭaś cintayan vimanā bahu<BR>
08,068.063d@044_0021	chinnadhvajena śalyas tu rathena rathināṃ varaḥ<BR>
08,068.063d@044_0022	prayayau śibirāyaiva vīkṣamāṇo diśo daśa<BR>
08,068.063d@044_0023	tato 'pare subahavo bhāratānāṃ mahārathāḥ<BR>
08,068.063d@044_0024	prādravanta raṇaṃ hitvā bhayāviṣṭā vicetasaḥ<BR>
08,068.063d@044_0025	aśrukaṇṭhā bhayodvignā vepamānāḥ suvihvalāḥ<BR>
08,068.063d@044_0026	kuravaḥ pradrutāḥ sarve dṛṣṭvā karṇaṃ nipātitam<BR>
08,068.063d@044_0027	praśaṃsanto 'rjunaṃ ke cit ke cit karṇaṃ mahārathāḥ<BR>
08,068.063d@044_0028	vyadravanta diśo bhītāḥ kuravaḥ kurusattama<BR>
08,068.063d@044_0029	teṣāṃ yodhasahasrāṇāṃ tāvakānāṃ mahāmṛdhe<BR>
08,068.063d@044_0030	nāsīt tatra pumān kaś cid yo yuddhāya mano dadhe<BR>
08,068.063d@044_0031	hate karṇe mahārāja nirāśāḥ kuravo 'bhavan<BR>
08,068.063d@044_0032	jīviteṣv atha rājyeṣu dāreṣu ca dhaneṣu ca<BR>
08,068.063d@044_0033	tān samānīya putras te yatnena mahatā vibho<BR>
08,068.063d@044_0034	niveśāya mano dadhre duḥkhaśokasamanvitaḥ<BR>
08,068.063d@044_0035	tasyājñāṃ śirasā te 'pi pratigṛhya viśāṃ pate<BR>
08,068.063d@044_0036	vivarṇavadanā dīnā nyaviśanta mahārathāḥ<BR>
08,068.063d*1197_01	yathānurūpaṃ pratipūjya tān atha<BR>
08,068.063d*1197_02	praśasyamānāv atulaiś ca karmabhiḥ<BR>
08,068.063d*1197_03	nanandatus tau sasuhṛdgaṇau tadā<BR>
08,068.063d*1197_04	baliṃ niyamyeva sureśakeśavau<BR>
08,069.001	saṃjaya uvāca<BR>
08,069.001a	tathā nipātite karṇe tava sainye ca vidrute<BR>
08,069.001c	āśliṣya pārthaṃ dāśārho harṣād vacanam abravīt<BR>
08,069.002a	hato balabhidā vṛtras tvayā karṇo dhanaṃjaya<BR>
08,069.002c	vadhaṃ vai karṇavṛtrābhyāṃ kathayiṣyanti mānavāḥ<BR>
08,069.003a	vajriṇā nihato vṛtraḥ saṃyuge bhūritejasā<BR>
08,069.003c	tvayā tu nihataḥ karṇo dhanuṣā niśitaiḥ śaraiḥ<BR>
08,069.004a	tam imaṃ vikramaṃ loke prathitaṃ te yaśovaham<BR>
08,069.004c	nivedayāvaḥ kaunteya dharmarājāya dhīmate<BR>
08,069.005a	vadhaṃ karṇasya saṃgrāme dīrghakālacikīrṣitam<BR>
08,069.005c	nivedya dharmarājasya tvam ānṛṇyaṃ gamiṣyasi<BR>
08,069.005d*1198_01	vartamāne tu yuddhe vai tava karṇasya cobhayoḥ<BR>
08,069.005d*1198_02	draṣṭum āyodhanaṃ pūrvam āgato dharmanandanaḥ<BR>
08,069.005d*1198_03	subhṛśaṃ gāḍhaviddhatvān nāśakat sthātum āhave<BR>
08,069.005d*1198_04	tataḥ svaśibiraṃ yātaḥ sa rājā puruṣarṣabha<BR>
08,069.006a	tathety ukte keśavas tu pārthena yadupuṅgavaḥ<BR>
08,069.006c	paryavartayad avyagro rathaṃ rathavarasya tam<BR>
08,069.006d*1199_01	evam uktvārjunaṃ kṛṣṇaḥ sainikān idam abravīt<BR>
08,069.007a	dhṛṣṭadyumnaṃ yudhāmanyuṃ mādrīputrau vṛkodaram<BR>
08,069.007c	yuyudhānaṃ ca govinda idaṃ vacanam abravīt<BR>
08,069.008a	parān abhimukhā yattās tiṣṭhadhvaṃ bhadram astu vaḥ<BR>
08,069.008c	yāvad āvedyate rājñe hataḥ karṇo 'rjunena vai<BR>
08,069.008d*1200_01	tāvad bhavadbhir yat tais tu bhavitavyaṃ narādhipaiḥ<BR>
08,069.009a	sa taiḥ śūrair anujñāto yayau rājaniveśanam<BR>
08,069.009c	pārtham ādāya govindo dadarśa ca yudhiṣṭhiram<BR>
08,069.010a	śayānaṃ rājaśārdūlaṃ kāñcane śayanottame<BR>
08,069.010c	agṛhṇītāṃ ca caraṇau muditau pārthivasya tau<BR>
08,069.011a	tayoḥ praharṣam ālakṣya prahārāṃś cātimānuṣān<BR>
08,069.011c	rādheyaṃ nihataṃ matvā samuttasthau yudhiṣṭhiraḥ<BR>
08,069.011d*1201_01	utthāya sa mahābāhuḥ punaḥ punar ariṃdamaḥ<BR>
08,069.011d*1201_02	vāsudevārjunau premṇā punaś ca pariṣasvaje<BR>
08,069.011d*1202_01	vāsudevaṃ ca vārṣṇeyaṃ papraccha kurunandanaḥ<BR>
08,069.012a	tato 'smai tad yathāvṛttaṃ vāsudevaḥ priyaṃvadaḥ<BR>
08,069.012c	kathayām āsa karṇasya nidhanaṃ yadunandanaḥ<BR>
08,069.013a	īṣad utsmayamānas tu kṛṣṇo rājānam abravīt<BR>
08,069.013c	yudhiṣṭhiraṃ hatāmitraṃ kṛtāñjalir athācyutaḥ<BR>
08,069.014a	diṣṭyā gāṇḍīvadhanvā ca pāṇḍavaś ca vṛkodaraḥ<BR>
08,069.014c	tvaṃ cāpi kuśalī rājan mādrīputrau ca pāṇḍavau<BR>
08,069.015a	muktā vīrakṣayād asmāt saṃgrāmāl lomaharṣaṇāt<BR>
08,069.015c	kṣipram uttarakālāni kuru kāryāṇi pārthiva<BR>
08,069.016a	hato vaikartanaḥ krūraḥ sūtaputro mahābalaḥ<BR>
08,069.016c	diṣṭyā jayasi rājendra diṣṭyā vardhasi pāṇḍava<BR>
08,069.017a	yaḥ sa dyūtajitāṃ kṛṣṇāṃ prāhasat puruṣādhamaḥ<BR>
08,069.017c	tasyādya sūtaputrasya bhūmiḥ pibati śoṇitam<BR>
08,069.018a	śete 'sau śaradīrṇāṅgaḥ śatrus te kurupuṃgava<BR>
08,069.018c	taṃ paśya puruṣavyāghra vibhinnaṃ bahudhā śaraiḥ<BR>
08,069.018d*1203_01	hatāmitrām imām urvīm anuśādhi mahābhuja<BR>
08,069.018d*1203_02	yatto bhūtvā sahāsmābhir bhuṅkṣva bhogāṃś ca puṣkalān<BR>
08,069.018d*1204_00	saṃjaya uvāca<BR>
08,069.018d*1204_01	iti śrutvā vacas tasya keśavasya mahātmanaḥ<BR>
08,069.019a	yudhiṣṭhiras tu dāśārhaṃ prahṛṣṭaḥ pratyapūjayat<BR>
08,069.019c	diṣṭyā diṣṭyeti rājendra prītyā cedam uvāca ha<BR>
08,069.020a	naitac citraṃ mahābāho tvayi devakinandana<BR>
08,069.020c	tvayā sārathinā pārtho yat kuryād adya pauruṣam<BR>
08,069.020d*1205_01	na tac citraṃ mahābāho yuṣmad bāhuprasādajam<BR>
08,069.021a	pragṛhya ca kuruśreṣṭhaḥ sāṅgadaṃ dakṣiṇaṃ bhujam<BR>
08,069.021c	uvāca dharmabhṛt pārtha ubhau tau keśavārjunau<BR>
08,069.022a	naranārāyaṇau devau kathitau nāradena ha<BR>
08,069.022c	dharmasaṃsthāpane yuktau purāṇau puruṣottamau<BR>
08,069.023a	asakṛc cāpi medhāvī kṛṣṇadvaipāyano mama<BR>
08,069.023c	kathām etāṃ mahābāho divyām akathayat prabhuḥ<BR>
08,069.024a	tava kṛṣṇa prabhāveṇa gāṇḍīvena dhanaṃjayaḥ<BR>
08,069.024c	jayaty abhimukhāñ śatrūn na cāsīd vimukhaḥ kva cit<BR>
08,069.025a	jayaś caiva dhruvo 'smākaṃ na tv asmākaṃ parājayaḥ<BR>
08,069.025c	yadā tvaṃ yudhi pārthasya sārathyam upajagmivān<BR>
08,069.025d*1206_01	bhīṣmo droṇaś ca karṇaś ca mahātmā gautamaḥ kṛpaḥ<BR>
08,069.025d*1206_02	anye ca bahavaḥ śūrā ye ca teṣāṃ padānugāḥ<BR>
08,069.025d*1207_01	tvadbuddhyā nihate karṇe hatā govinda sarvathā<BR>
08,069.026a	evam uktvā mahārāja taṃ rathaṃ hemabhūṣitam<BR>
08,069.026c	dantavarṇair hayair yuktaṃ kālavālair mahārathaḥ<BR>
08,069.027a	āsthāya puruṣavyāghraḥ svabalenābhisaṃvṛtaḥ<BR>
08,069.027c	kṛṣṇārjunābhyāṃ vīrābhyām anumanya tataḥ priyam<BR>
08,069.028a	āgato bahuvṛttāntaṃ draṣṭum āyodhanaṃ tadā<BR>
08,069.028c	ābhāṣamāṇas tau vīrāv ubhau mādhavaphalgunau<BR>
08,069.029a	sa dadarśa raṇe karṇaṃ śayānaṃ puruṣarṣabham<BR>
08,069.029b*1208_01	yathā kadambakusumaṃ kesaraiḥ sarvato vṛtam<BR>
08,069.029b*1208_02	citaṃ śaraśataiḥ karṇaṃ dharmarājo dadarśa ha<BR>
08,069.029b*1208_03	gandhatailāvasiktābhiḥ kāñcanībhiḥ sahasraśaḥ<BR>
08,069.029b*1208_04	dīpikābhiḥ kṛtoddyotaṃ paśyate vai vṛṣaṃ tadā<BR>
08,069.029b*1209_01	saṃchinnabhinnakavacaṃ bāṇaiś ca vidalīkṛtam<BR>
08,069.029c	gāṇḍīvamuktair viśikhaiḥ sarvataḥ śakalīkṛtam<BR>
08,069.030a	saputraṃ nihataṃ dṛṣṭvā karṇaṃ rājā yudhiṣṭhiraḥ<BR>
08,069.030b*1210_01	saṃjātapratyayo 'tīva vīkṣya caivaṃ punaḥ punaḥ<BR>
08,069.030c	praśaśaṃsa naravyāghrāv ubhau mādhavapāṇḍavau<BR>
08,069.031a	adya rājāsmi govinda pṛthivyāṃ bhrātṛbhiḥ saha<BR>
08,069.031c	tvayā nāthena vīreṇa viduṣā paripālitaḥ<BR>
08,069.032a	hataṃ dṛṣṭvā naravyāghraṃ rādheyam abhimāninam<BR>
08,069.032c	nirāśo 'dya durātmāsau dhārtarāṣṭro bhaviṣyati<BR>
08,069.032e	jīvitāc cāpi rājyāc ca hate karṇe mahārathe<BR>
08,069.033a	tvatprasādād vayaṃ caiva kṛtārthāḥ puruṣarṣabha<BR>
08,069.033c	tvaṃ ca gāṇḍīvadhanvā ca vijayī yadunandana<BR>
08,069.033e	diṣṭyā jayasi govinda diṣṭyā karṇo nipātitaḥ<BR>
08,069.033f*1211_01	trayodaśa samāstīrṇā jāgareṇa suduḥkhitāḥ<BR>
08,069.033f*1211_02	svapsyāmo 'dya sukhaṃ rātrau tvatprasādān mahābhuja<BR>
08,069.034a	evaṃ sa bahuśo hṛṣṭaḥ praśaśaṃsa janārdanam<BR>
08,069.034c	arjunaṃ cāpi rājendra dharmarājo yudhiṣṭhiraḥ<BR>
08,069.034d*1212_00	saṃjaya uvāca<BR>
08,069.034d*1212_01	dṛṣṭvā ca karṇaṃ nihataṃ saputraṃ pārthasāyakaiḥ<BR>
08,069.034d*1212_02	punar jātam ivātmānaṃ mene kurukulodvahaḥ<BR>
08,069.034d*1213_01	sametya ca mahārāja kuntīputraṃ yudhiṣṭhiram<BR>
08,069.034d*1214_01	praśaśaṃsus tataḥ sarve rājāno bhūritejasaḥ<BR>
08,069.035a	tato bhīmaprabhṛtibhiḥ sarvaiś ca bhrātṛbhir vṛtam<BR>
08,069.035c	vardhayanti sma rājānaṃ harṣayuktā mahārathāḥ<BR>
08,069.036a	nakulaḥ sahadevaś ca pāṇḍavaś ca vṛkodaraḥ<BR>
08,069.036c	sātyakiś ca mahārāja vṛṣṇīnāṃ pravaro rathaḥ<BR>
08,069.037a	dhṛṣṭadyumnaḥ śikhaṇḍī ca pāṇḍupāñcālasṛñjayāḥ<BR>
08,069.037c	pūjayanti sma kaunteyaṃ nihate sūtanandane<BR>
08,069.038a	te vardhayitvā nṛpatiṃ pāṇḍuputraṃ yudhiṣṭhiram<BR>
08,069.038c	jitakāśino labdhalakṣā yuddhaśauṇḍāḥ prahāriṇaḥ<BR>
08,069.039a	stuvantaḥ stavayuktābhir vāgbhiḥ kṛṣṇau paraṃtapau<BR>
08,069.039c	jagmuḥ svaśibirāyaiva mudā yuktā mahārathāḥ<BR>
08,069.040a	evam eṣa kṣayo vṛttaḥ sumahāṃl lomaharṣaṇaḥ<BR>
08,069.040c	tava durmantrite rājann atītaṃ kiṃ nu śocasi<BR>
08,069.041	vaiśaṃpāyana uvāca<BR>
08,069.041*1215_01	evam etan mahac cāsīd yuddhaṃ paramadāruṇam<BR>
08,069.041a	śrutvā tad apriyaṃ rājan dhṛtarāṣṭro mahīpatiḥ<BR>
08,069.041c	papāta bhūmau niśceṣṭaḥ kauravyaḥ paramārtivān<BR>
08,069.041e	tathā satyavratā devī gāndhārī dharmadarśinī<BR>
08,069.041f*1216_01	śuśoca bahulālāpaiḥ karṇasya nidhanaṃ yudhi<BR>
08,069.042a	taṃ pratyagṛhṇād viduro nṛpatiṃ saṃjayas tathā<BR>
08,069.042c	paryāśvāsayataś caivaṃ tāv ubhāv eva bhūmipam<BR>
08,069.043a	tathaivotthāpayām āsur gāndhārīṃ rājayoṣitaḥ<BR>
08,069.043b*1217_01	sa daivaṃ paramaṃ matvā bhavitavyaṃ ca pārthivaḥ<BR>
08,069.043b*1218_01	parāṃ pīḍāṃ samāśritya naṣṭacitto mahātapāḥ<BR>
08,069.043b*1218_02	cintāśokaparītātmā na jajñe mohapīḍitaḥ<BR>
08,069.043c	tābhyām āśvāsito rājā tūṣṇīm āsīd vicetanaḥ<BR>
08,069.043d*1219_01	idaṃ mahāyuddhamakhaṃ mahātmanor<BR>
08,069.043d*1219_02	dhanaṃjayasyādhiratheś ca yaḥ paṭhet<BR>
08,069.043d*1219_03	sa samyag iṣṭasya makhasya yat phalaṃ<BR>
08,069.043d*1219_04	tad āpnuyāt saṃśravaṇāc ca bhārata<BR>
08,069.043d*1219_05	makho hi viṣṇur bhagavān sanātano<BR>
08,069.043d*1219_06	vahanti taṃ cāgnyanilendubhānavaḥ<BR>
08,069.043d*1219_07	ato 'nasūyuḥ śṛṇute paṭhec ca yaḥ<BR>
08,069.043d*1219_08	sa sarvalokāṃś ca jayet sukhī bhavet<BR>
08,069.043d*1220_01	sarvatīrtheṣu yat puṇyaṃ sarvadāneṣu yat phalam<BR>
08,069.043d*1220_02	tat phalaṃ labhate martyaḥ karṇākhyānaṃ śṛṇoti hi<BR>
08,069.043d*1220_03	hiraṇyavastradhānyāni gāṃ savatsām upānahau<BR>
08,069.043d*1220_04	tena brahmā ca viṣṇuś ca rudrāś ca vasavas tathā<BR>
08,069.043d*1220_05	pūjitā munayaḥ sarve pitaraś ca tathāśvinau<BR>
08,069.043d*1220_06	yaḥ śṛṇoti sadā bhaktyā karṇākhyānam anuttamam<BR>
08,069.043d*1220_07	dharmārthakāmamokṣāṇāṃ caturvidhaphalaṃ labhet<BR>
08,069.043d*1221_01	tāṃ sarvadā bhaktim upāgatā narāḥ<BR>
08,069.043d*1221_02	paṭhanti puṇyāṃ varasaṃhitām imām<BR>
08,069.043d*1221_03	dhanena dhānyena yaśasā ca mānuṣā<BR>
08,069.043d*1221_04	nandanti te nātra vicāraṇāsti<BR>
08,069.043d*1221_05	ato 'nasūyuḥ śṛṇuyāt sadā tu vai<BR>
08,069.043d*1221_06	naraḥ sa sarvāṇi sukhāni cāpnuyāt<BR>
08,069.043d*1221_07	viṣṇuḥ svayaṃbhūr bhagavān bhavaś ca<BR>
08,069.043d*1221_08	tuṣyanti ye yasya narottamasya<BR>
08,069.043d*1221_09	vedāvāptir brāhmaṇasyeha dṛṣṭā<BR>
08,069.043d*1221_10	raṇe balaṃ kṣatriyāṇāṃ jayo yudhi<BR>
08,069.043d*1221_11	dhanajyeṣṭhāś cāpi bhavanti vaiśyāḥ<BR>
08,069.043d*1221_12	śūdrārogyaṃ prāpnuvantīha sarve<BR>
08,069.043d*1222_01	tathaiva viṣṇur bhagavān sanātanaḥ<BR>
08,069.043d*1222_02	sa cātra devaḥ parikīrtyate yataḥ<BR>
08,069.043d*1222_03	tataḥ sa kāmāṃl labhate sukhī naro<BR>
08,069.043d*1222_04	mahāmunes tasya vaco 'rcitaṃ yathā<BR>
08,069.043d*1223_01	kapilānāṃ savatsānāṃ varṣam ekaṃ nirantaram<BR>
08,069.043d*1223_02	yo dadyāt sukṛtaṃ tad dhi śravaṇāt karṇaparvaṇaḥ<BR>
08,069.043d*1224_01	cintayanto vadhaṃ ghoraṃ sūtaputrasya saṃyuge<BR>
08,069.043d*1224_02	arjunasya jayaṃ yuddhe cintayānāḥ punaḥ punaḥ<BR>
08,069.043d*1224_03	pāṇḍavānāṃ maheṣvāsā nyaviśanta paraṃtapāḥ<BR>
08,069.043d*1224_04	prahṛṣṭamanasaḥ sarve jitvā śatrūn mahārathān<BR>
08,069.043d*1224_05	tato yudhiṣṭhiraṃ tatra niviṣṭaṃ vai mudānvitam<BR>
08,069.043d*1224_06	sametya sarve pañcālā vardhayanto yathāvidhi<BR>
08,069.043d*1224_07	arjunas tu rathāt tūrṇam avaruhya mahāyaśāḥ<BR>
08,069.043d*1224_08	dharmarājasya caraṇau pīḍayām āsa hṛṣṭavat<BR>
08,069.043d*1224_09	tam utthāpya mahārāja dharmaputraḥ pratāpavān<BR>
08,069.043d*1224_10	sasvaje bharataśreṣṭham upajighrann upaspṛśan<BR>
08,069.043d*1224_11	nakulaḥ sahadevaś ca pāṇḍavaś ca vṛkodaraḥ<BR>
08,069.043d*1224_12	abhivādya mahārājam asvajanta sma phalgunam<BR>
08,069.043d*1224_13	dhṛṣṭadyumnaḥ śikhaṇḍī ca pāṇḍavānāṃ ca ye rathāḥ<BR>
08,069.043d*1224_14	vardhayante sma rājānaṃ nihate sūtanandane<BR>
08,069.043d*1224_15	tataḥ kṛṣṇo mahārāja sātyakiś cāpi sātvataḥ<BR>
08,069.043d*1224_16	avardhayetāṃ rājānaṃ nihate sūtanandane<BR>
08,069.043d*1224_17	vāsudevaś ca kaunteyaṃ praṇayād idam abravīt<BR>
08,069.043d*1224_18	adya rājan hatāḥ sarve dhārtarāṣṭrāḥ sarājakāḥ<BR>
08,069.043d*1224_19	hate vaikartane karṇe rathānāṃ pravare rathe<BR>
08,069.043d*1224_20	yadi lokās trayaḥ sarve yodhayeyuḥ savāsavāḥ<BR>
08,069.043d*1224_21	tathāpi durjayaḥ sūtas tava kopāt tu sūditaḥ<BR>
08,069.043d*1224_22	evam uktaḥ pratyuvāca dharmarājo janārdanam<BR>
08,069.043d*1224_23	tava prasādād govinda hataḥ karṇo mahāyaśāḥ<BR>
08,069.043d*1224_24	pāṇḍavāś ca jayaṃ prāptā nāśitāś cāpi śatravaḥ<BR>
08,069.043d*1224_25	tvaṃ hi śakto bhayāt trātuṃ yasya kasya cid āhave<BR>
08,069.043d*1224_26	tvam asya jagato goptā pāṇḍavānāṃ ca sarvadā<BR>
08,069.043d*1224_27	tvāṃ samāsādya śakro 'pi modate divi nityaśaḥ<BR>
08,069.043d*1224_28	tvaṃ pātā pāṇḍuputrāṇāṃ yathaiva jagatas tathā<BR>
08,069.043d*1224_29	anāścaryo jayas teṣāṃ bhaktir yeṣāṃ tvayi prabho<BR>
08,069.043d*1224_30	tvayā nāthena govinda nāthavanto vayaṃ yudhi<BR>
08,069.043d*1224_31	yathendreṇa purā devās tvayā cāpi janārdana<BR>
08,069.043d*1224_32	svapsyāmy adya sukhaṃ kṛṣṇa nidrāṃ lapsye vasan kṣapām<BR>
08,069.043d*1224_33	vigataṃ hi bhayaṃ me 'dya tvatprasādān na saṃśayaḥ<BR>
08,069.043d*1224_34	evam uktas tu pārthena keśavaḥ prāha pāṇḍavam<BR>
08,069.043d*1224_35	nimittamātraṃ tu vayaṃ tava hy asmin mudāgame<BR>
08,069.043d*1224_36	yasya te bhrātaraḥ śūrā bhīmasenādayo nṛpa<BR>
08,069.043d*1224_37	saṃbandhinaś cendravīryāḥ pārṣatapramukhās tathā<BR>
08,069.043d*1224_38	arhate ca bhavān vaktuṃ priyaṃ nityaṃ hi maddhitam<BR>
08,069.043d*1224_39	priyo hi me tvam etena vacanena narottama<BR>
08,069.043d*1224_40	ity ukto dharmarājas tu svarathaṃ hemabhūṣitam<BR>
08,069.043d*1224_41	dantavarṇair hayair yuktaṃ kālavālair mahīpatiḥ<BR>
08,069.043d*1224_42	āsthāya puruṣavyāghraḥ svabalenābhisaṃvṛtaḥ<BR>
08,069.043d*1224_43	prayayau bahuvṛttāntaṃ draṣṭum āyodhanaṃ prati<BR>
08,069.043d*1224_44	saṃbhāṣamāṇau tau vīrāv ubhau pāṇḍavamādhavau<BR>
08,069.043d*1224_45	sa dadarśa raṇe karṇaṃ śayānaṃ puruṣarṣabha<BR>
08,069.043d*1224_46	gāṇḍīvamuktair viśikhaiḥ sarvataḥ sunipīḍitam<BR>
08,069.043d*1224_47	saputraṃ nihataṃ dṛṣṭvā karṇaṃ rājā yudhiṣṭhiraḥ<BR>
08,069.043d*1224_48	praśaśaṃsa naravyāghrāv ubhau pāṇḍavamādhavau<BR>
08,069.043d*1224_49	adya rājāsmi sarvasyāṃ pṛthivyāṃ madhusūdana<BR>
08,069.043d*1224_50	diṣṭyā jayasi govinda diṣṭyā śatrur nipātitaḥ<BR>
08,069.043d*1224_51	evaṃ subahuśo rājan praśaśaṃsa janārdanam<BR>
08,069.043d*1224_52	arjunaṃ ca kuruśreṣṭho dharmarājo yudhiṣṭhiraḥ<BR>
08,069.043d*1224_53	dṛṣṭvā ca nihataṃ karṇaṃ saputraṃ pārthasāyakaiḥ<BR>
08,069.043d*1224_54	punar jātam ivātmānaṃ mene kurukulodvahaḥ<BR>
08,069.043d*1224_55	sametya ca kuruśreṣṭhaṃ kuntīputraṃ yudhiṣṭhiram<BR>
08,069.043d*1224_56	vardhayanti sma rājānaṃ harṣayuktā mahārathāḥ<BR>
08,069.043d*1224_56	saṃjaya uvāca<BR>
08,069.043d*1224_57	evam eṣa kṣayo vṛttaḥ sumahān romaharṣaṇaḥ<BR>
08,069.043d*1224_58	tava durmantrite rājan diṣṭyā tvam anuśocasi<BR>
08,069.043d*1224_58	vaiśaṃpāyana uvāca<BR>
08,069.043d*1224_59	śrutvaitad vipriyaṃ rājā dhṛtarāṣṭro mahīpatiḥ<BR>
08,069.043d*1224_60	papāta bhūmau niśceṣṭaḥ kauravyaḥ paramāsanāt<BR>
08,069.043d*1224_61	tathā satyavratā devī gāndhārī divyadarśinī<BR>
08,069.043d*1224_62	tatas tūrṇaṃ tu viduras taṃ nṛpaṃ saṃjayas tathā<BR>
08,069.043d*1224_63	paryāśvāsayatāṃ caitāv ubhāv eva tu bhūmipam<BR>
08,069.043d*1224_64	tathaivāśvāsayām āsa gāndhārī rājasattamam<BR>
08,069.043d*1224_65	sa daivaṃ paramaṃ mene bhavitavyaṃ ca tat tathā<BR>
08,069.043d*1224_66	tābhyām āśvāsito rājā tūṣṇīm āste viśāṃ pate<BR>
08,069.043d*1224_67	evam ākhyāya rājñe ca saṃjayo rājasattama<BR>
08,069.043d*1224_68	jagāma śibiraṃ bhūyo hate karṇe mahātmani<BR>
08,069.043d*1224_69	sa dṛṣṭvā nihataṃ śalyaṃ rājānaṃ ca suyodhanam<BR>
08,069.043d*1224_70	yodhāṃś ca subahūn rājan sainikāṃś ca sahasraśaḥ<BR>
08,069.043d*1224_71	tathaiva pāṇḍavīṃ senāṃ nihatāṃ prekṣya saṃjayaḥ<BR>
08,069.043d*1224_72	sauptike drauṇinā rājan hatavājinaradvipān<BR>
08,069.043d*1224_73	sa hi dṛṣṭvā hatān sarvān samantād yudhi saṃjayaḥ<BR>
08,069.043d*1224_74	prayāto hastinapuraṃ śokārto bhayavihvalaḥ<BR>
08,069.043d*1224_75	hateṣu punar eteṣu prabhūtagajavājiṣu<BR>
08,069.043d*1224_76	yodhaiś caiva mahārāja nānādeśasamudbhavaiḥ<BR>
08,069.043d*1224_77	kurukṣetraṃ tu tat sarvaṃ śūnyam āsīj jagatpate<BR>
08,069.043d*1224_78	nihataiḥ pāṇḍaveyaiś ca dhārtarāṣṭraiś ca saṃyuge<BR>
08,069.043d*1224_79	yathāviṣayajaṃ vṛttaṃ dhārtarāṣṭrasya saṃjayaḥ<BR>
08,069.043d*1224_80	nyavedayata tat sarvaṃ yathāvṛttaṃ yathāvidhi<BR>
08,069.043d*1225_01	śaśaṃsur nihitaṃ karṇaṃ phalgunena mahātmanā<BR>
08,069.043d*1226_01	yayatus tatra tau tūrṇaṃ yatrāsīd vīrasaṃkṣayaḥ<BR>
08,069.043d*1227_01	pradīpahastāḥ śataśaḥ samantāt pratyayur narāḥ<BR>
08,069.043d*1228_01	punaś ca śibiraṃ prāpto bhrātṛbhir bharatarṣabhaḥ<BR>
08,069.043d*1228_02	yat kṛtvā tu ca kartavyaṃ sukhāsīnaṃ yudhiṣṭhiram<BR>
<BR>
<BR>
<BR>
</body></html>
