<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Virataparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Virataparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>

04,001.000*0001_001	nārāyaṇaṃ namaskṛtya naraṃ caiva narottamam<BR>
04,001.000*0001_002	devīṃ sarasvatīṃ caiva tato jayam udīrayet<BR>
04,001.000*0002_001	dvaipāyanoṣṭhapuṭaniḥsṛtam aprameyaṃ<BR>
04,001.000*0002_002	puṇyaṃ pavitram atha pāpaharaṃ śivaṃ ca<BR>
04,001.000*0002_003	yo bhārataṃ samadhigacchati vācyamānaṃ<BR>
04,001.000*0002_004	kiṃ tasya puṣkarajalair abhiṣecanena<BR>
04,001.000*0002_005	tad eva lagnaṃ sudinaṃ tad eva<BR>
04,001.000*0002_006	tārābalaṃ candrabalaṃ tad eva<BR>
04,001.000*0002_007	grahāś ca sarve sumukhās tad eva<BR>
04,001.000*0002_008	lakṣmīpater aṅghriyugaṃ smared yadā<BR>
04,001.000*0002_009	bhāti sarveṣu śāstreṣu ratiḥ sarveṣu jantuṣu<BR>
04,001.000*0002_010	tāraṇaṃ sarvalokeṣu tena bhārata ucyate<BR>
04,001.000*0003_001	bhārataṃ bhānumā(me)nindur yadi na syur amī tra[yaḥ]<BR>
04,001.000*0003_002	tato 'jñānatamondha[sya] kāvasthā jagato [bha]vet<BR>
04,001.000*0004_001	vyāsaṃ vasiṣṭhanaptāraṃ śakteḥ pautram akalmaṣam<BR>
04,001.000*0004_002	parāśarātmajaṃ vande śukatātaṃ taponidhim<BR>
04,001.000*0004_003	vyāsāya viṣṇurūpāya vyāsarūpāya viṣṇave<BR>
04,001.000*0004_004	namo vai brahmanidhaye vāsiṣṭhāya namo namaḥ<BR>
04,001.001	janamejaya uvāca<BR>
04,001.001a	kathaṃ virāṭanagare mama pūrvapitāmahāḥ<BR>
04,001.001c	ajñātavāsam uṣitā duryodhanabhayārditāḥ<BR>
04,001.001d@001_0000	vaiśaṃpāyanaḥ<BR>
04,001.001d*0005_001	pativratā mahābhāgā satataṃ brahmavādinī<BR>
04,001.001d*0005_002	draupadī ca kathaṃ brahmann ajñātā duḥkhitāvasat<BR>
04,001.001d*0006_001	te ca brāhmaṇamukhyāś ca sūtāḥ paurogavaiḥ saha<BR>
04,001.001d*0006_002	ajñātavāsam avasan kathaṃ ca paricārakāḥ<BR>
04,001.001d@001_0001	dharmeṇa te 'bhyanujñātāḥ pāṇḍavāḥ satyavikramāḥ<BR>
04,001.001d@001_0002	ajñātavāsaṃ vatsyantaś channā varṣaṃ trayodaśam<BR>
04,001.001d@001_0003	upopaviśya vidvāṃsaḥ snātakāḥ saṃśitavratāḥ<BR>
04,001.001d@001_0004	ye tadbhaktā vasanti sma vanavāse tapasvinaḥ<BR>
04,001.001d@001_0005	tān abruvan mahātmānaḥ śiṣṭāḥ prāñjalayas tadā<BR>
04,001.001d@001_0006	abhyanujñāpayiṣyantas tadvivāsaṃ dhṛtavratāḥ<BR>
04,001.001d@001_0007	viditaṃ bhavatāṃ sarvaṃ dhārtarāṣṭrair yathā vayam<BR>
04,001.001d@001_0008	chadmanā hṛtarājyāś ca niḥsvāś ca bahuśaḥ kṛtāḥ<BR>
04,001.001d@001_0009	uṣitāś ca vane vāsaṃ yathā dvādaśa vatsarān<BR>
04,001.001d@001_0010	bhavadbhir eva sahitā vanyāhārā dvijottamāḥ<BR>
04,001.001d@001_0011	ajñātavāsasamayaṃ śeṣaṃ varṣaṃ trayodaśam<BR>
04,001.001d@001_0012	tad vatsyāmo vayaṃ channās tad anujñātum arhatha<BR>
04,001.001d@001_0013	duryodhanaś ca duṣṭātmā karṇaś ca sahasaubalaḥ<BR>
04,001.001d@001_0014	jānanto viṣamaṃ kuryur asmāsv atyantavairiṇaḥ<BR>
04,001.001d@001_0015	yuktācārāś ca yuktāś ca kṣaye svasya janasya ca<BR>
04,001.001d@001_0016	durātmanāṃ hi kas teṣāṃ viśvāsaṃ gantum arhati<BR>
04,001.001d@001_0017	api nas tad bhaved bhūyo yad vayaṃ brāhmaṇaiḥ saha<BR>
04,001.001d@001_0018	samasteṣv eva rāṣṭreṣu svarājyaṃ sthāpayemahi<BR>
04,001.001d@001_0019	ity uktvā duḥkhaśokārtaḥ śucir dharmasutas tadā<BR>
04,001.001d@001_0020	saṃmūrchito 'bhavad rājā sāśrukaṇṭho yudhiṣṭhiraḥ<BR>
04,001.001d@001_0021	tam athāśvāsayan sarve brāhmaṇā bhrātṛbhiḥ saha<BR>
04,001.001d@001_0022	atha dhaumyo 'bravīd vākyaṃ mahārthaṃ nṛpatiṃ tadā<BR>
04,001.001d@001_0023	rājan vidvān bhavān dāntaḥ satyasaṃdho jitendriyaḥ<BR>
04,001.001d@001_0024	naivaṃvidhāḥ pramuhyanti narāḥ kasyāṃ cid āpadi<BR>
04,001.001d@001_0025	devair apy āpadaḥ prāptāś channaiś ca bahubhis tadā<BR>
04,001.001d@001_0026	tatra tatra sapatnānāṃ nigrahārthaṃ mahātmabhiḥ<BR>
04,001.001d@001_0027	indreṇa niṣadhaṃ prāpya giriprasthāśrame tadā<BR>
04,001.001d@001_0028	channenoṣya kṛtaṃ karma dviṣatāṃ balanigrahe<BR>
04,001.001d@001_0029	diteḥ putrair hṛte rājye devarājo 'tiduḥkhitaḥ<BR>
04,001.001d@001_0030	brāhmaṇaṃ toṣayiṣyaṃś ca brahmarūpaṃ nidhāya ca<BR>
04,001.001d@001_0031	prasādād brahmaṇo rājan diteḥ putrān mahābalān<BR>
04,001.001d@001_0032	nirjitya tarasā śatrūn punar lokāñ jugopa ha<BR>
04,001.001d@001_0033	viṣṇunāśmagiriṃ prāpya tadādityāṃ nivatsyatā<BR>
04,001.001d@001_0034	garbhe vadhārthaṃ daityānām ajñātenoṣitaṃ ciram<BR>
04,001.001d@001_0035	proṣya vāmanarūpeṇa pracchannaṃ brahmacāriṇā<BR>
04,001.001d@001_0036	baler yathā hṛtaṃ rājyaṃ vikramais tac ca te śrutam<BR>
04,001.001d@001_0037	aurveṇa vasatā channam ūrau brahmarṣiṇā tadā<BR>
04,001.001d@001_0038	yat kṛtaṃ tāta lokeṣu tac ca sarvaṃ śrutaṃ tvayā<BR>
04,001.001d@001_0039	pracchannaṃ cāpi dharmajña hariṇā vṛtranigrahe<BR>
04,001.001d@001_0040	vajraṃ praviśya śakrasya yat kṛtaṃ tac ca te śrutam<BR>
04,001.001d@001_0041	hutāśanena yac cāpaḥ praviśya channam āsatā<BR>
04,001.001d@001_0042	vibudhānāṃ hitaṃ karma kṛtaṃ tac cāpi te śrutam<BR>
04,001.001d@001_0043	tathā vivasvatā tāta channenottamatejasā<BR>
04,001.001d@001_0044	nirdagdhāḥ śatravaḥ sarve vasatā gavi varṣaśaḥ<BR>
04,001.001d@001_0045	viṣṇunā vasatā cāpi gṛhe daśarathasya ca<BR>
04,001.001d@001_0046	daśagrīvo hataś channaṃ saṃyuge bhīmakarmaṇā<BR>
04,001.001d@001_0047	evam ete mahātmānaḥ pracchannās tatra tatra ha<BR>
04,001.001d@001_0048	ajayañ chātravān mukhyāṃs tathā tvam api jeṣyasi<BR>
04,001.001d@001_0049	iti dhaumyena dharmajño vākyaiḥ saṃpariharṣitaḥ<BR>
04,001.001d@001_0050	śāstrabuddhiḥ punar bhūtvā vyaṣṭambhata yudhiṣṭhiraḥ<BR>
04,001.001d@001_0051	athābravīn mahābāhur bhīmaseno mahābalaḥ<BR>
04,001.001d@001_0052	rājānaṃ balināṃ śreṣṭho girā saṃpariharṣayan<BR>
04,001.001d@001_0053	avekṣaya mahārāja tava gāṇḍīvadhanvanā<BR>
04,001.001d@001_0054	dharmānugatayā buddhyā na kiṃ cit sāhasaṃ kṛtam<BR>
04,001.001d@001_0055	sahadevo mayā nityaṃ nakulaś ca nivāritaḥ<BR>
04,001.001d@001_0056	śaktau vidhvaṃsane teṣāṃ śatrughnau bhīmavikramau<BR>
04,001.001d@001_0057	na vayaṃ vartma hāsyāmo yasmin yokṣyati no bhavān<BR>
04,001.001d@001_0058	tad vidhattāṃ bhavān sarvaṃ kṣipraṃ jeṣyāmahe parān<BR>
04,001.001d@001_0059	ity ukte bhīmasenena brāhmaṇāḥ paramāśiṣaḥ<BR>
04,001.001d@001_0060	prayujyāpṛcchya bharatān yathāsvān prayayur gṛhān<BR>
04,001.001d@001_0061	sarve vedavido mukhyā yatayo munayas tadā<BR>
04,001.001d@001_0062	āśīr uktvā yathānyāyaṃ punardarśanakāṅkṣiṇaḥ<BR>
04,001.001d@001_0063	te tu bhṛtyāś ca dūtāś ca śilpinaḥ paricārakāḥ<BR>
04,001.001d@001_0064	anujñāpya yathānyāyaṃ punardarśanakāṅkṣiṇaḥ<BR>
04,001.001d@001_0065	saha dhaumyena vidvāṃsas tathā te pañca pāṇḍavāḥ<BR>
04,001.001d@001_0066	utthāya prayayur vīrāḥ kṛṣṇām ādāya bhārata<BR>
04,001.001d@001_0067	krośamātram atikramya tasmād vāsān nimittataḥ<BR>
04,001.001d@001_0068	śvobhūte manujavyāghrāś channavāsārtham udyatāḥ<BR>
04,001.001d@001_0069	pṛthak śāstravidaḥ sarve sarve mantraviśāradāḥ<BR>
04,001.001d@001_0070	saṃdhivigrahakālajñā mantrāya samupāviśan<BR>
04,001.002	vaiśaṃpāyana uvāca<BR>
04,001.002*0007_001	yathā virāṭanagare tava pūrvapitāmahāḥ<BR>
04,001.002*0007_002	ajñātavāsam uṣitās tac chṛṇuṣva narādhipa<BR>
04,001.002*0008_001	nivṛttavanavāsās te satyasaṃdhā yaśasvinaḥ<BR>
04,001.002*0008_002	akurvata punar mantraṃ saha dhaumyena pāṇḍavāḥ<BR>
04,001.002*0008_003	athābravīd dharmarājaḥ kuntīputro yudhiṣṭhiraḥ<BR>
04,001.002*0008_004	bhrātṝn kṛṣṇāṃ ca saṃprekṣya dhaumyaṃ ca kurunandana<BR>
04,001.002a	tathā tu sa varāṃl labdhvā dharmād dharmabhṛtāṃ varaḥ<BR>
04,001.002c	gatvāśramaṃ brāhmaṇebhya ācakhyau sarvam eva tat<BR>
04,001.003a	kathayitvā tu tat sarvaṃ brāhmaṇebhyo yudhiṣṭhiraḥ<BR>
04,001.003c	araṇīsahitaṃ tasmai brāhmaṇāya nyavedayat<BR>
04,001.004a	tato yudhiṣṭhiro rājā dharmaputro mahāmanāḥ<BR>
04,001.004c	saṃnivartyānujān sarvān iti hovāca bhārata<BR>
04,001.005a	dvādaśemāni varṣāṇi rāṣṭrād viproṣitā vayam<BR>
04,001.005b*0009_001	chadmanā hṛtarājyāś ca niḥsvāś ca bahuśaḥ kṛtāḥ<BR>
04,001.005b*0009_002	uṣitāś ca vane kṛcchraṃ yathā dvādaśa vatsarān<BR>
04,001.005b*0009_003	ajñātacaryāṃ vatsyāma channā varṣaṃ trayodaśam<BR>
04,001.005c	trayodaśo 'yaṃ saṃprāptaḥ kṛcchraḥ paramadurvasaḥ<BR>
04,001.005d*0010_001	saṃvatsaram imaṃ yatra viharema nirāmayam<BR>
04,001.006a	sa sādhu kaunteya ito vāsam arjuna rocaya<BR>
04,001.006b*0011_001	abuddhā dhārtarāṣṭrāṇāṃ sahitāḥ saha kṛṣṇayā<BR>
04,001.006b*0012_001	saṃvatsaram idaṃ yatra vicarāma yathāsukham<BR>
04,001.006c	yatremā vasatīḥ sarvā vasemāviditāḥ paraiḥ<BR>
04,001.007	arjuna uvāca<BR>
04,001.007a	tasyaiva varadānena dharmasya manujādhipa<BR>
04,001.007c	ajñātā vicariṣyāmo narāṇāṃ bharatarṣabha<BR>
04,001.008a	kiṃ tu vāsāya rāṣṭrāṇi kīrtayiṣyāmi kāni cit<BR>
04,001.008c	ramaṇīyāni guptāni teṣāṃ kiṃ cit sma rocaya<BR>
04,001.009a	santi ramyā janapadā bahvannāḥ paritaḥ kurūn<BR>
04,001.009c	pāñcālāś cedimatsyāś ca śūrasenāḥ paṭaccarāḥ<BR>
04,001.009e	daśārṇā navarāṣṭraṃ ca mallāḥ śālvā yugaṃdharāḥ<BR>
04,001.009f*0013_001	kuntirāṣṭraṃ ca vistīrṇaṃ surāṣṭrāvantayas tathā<BR>
04,001.009f*0014_001	virāṭanagaraṃ cāpi śrūyate śatrukarśana<BR>
04,001.009f*0014_002	ramaṇīyaṃ janākīrṇaṃ subhikṣaṃ sphītam eva ca<BR>
04,001.009f*0014_003	nānārāṣṭrāṇi cānyāni śrūyante subahūny api<BR>
04,001.010a	eteṣāṃ katamo rājan nivāsas tava rocate<BR>
04,001.010c	vatsyāmo yatra rājendra saṃvatsaram imaṃ vayam<BR>
04,001.010d*0015_001	yatra te rocate rājaṃs tatra gacchāmahe vayam<BR>
04,001.010d*0015_002	katamasmiñ janapade mahārāja nivatsyasi<BR>
04,001.010d*0016_001	mā viṣāde manaḥ kuryād rājyabhraṃśa iti kva cit<BR>
04,001.011	yudhiṣṭhira uvāca<BR>
04,001.011a	evam etan mahābāho yathā sa bhagavān prabhuḥ<BR>
04,001.011c	abravīt sarvabhūteśas tat tathā na tad anyathā<BR>
04,001.012a	avaśyaṃ tv eva vāsārthaṃ ramaṇīyaṃ śivaṃ sukham<BR>
04,001.012c	saṃmantrya sahitaiḥ sarvair draṣṭavyam akutobhayam<BR>
04,001.012d*0017_001	deśaḥ puṇyaḥ samuddiṣṭaḥ sarvabādhāvivarjitaḥ<BR>
04,001.012d*0018_001	yasya yasya vaco hīdaṃ samaharṣata pāṇḍavān<BR>
04,001.013a	matsyo virāṭo balavān abhirakṣet sa pāṇḍavān<BR>
04,001.013c	dharmaśīlo vadānyaś ca vṛddhaś ca sumahādhanaḥ<BR>
04,001.013d*0019_001	guṇavāṃl lokavikhyāto dṛḍhabhaktir viśāradaḥ<BR>
04,001.013d*0019_002	tatra me rocate pārtha matsyarājāntike 'nagha<BR>
04,001.014a	virāṭanagare tāta saṃvatsaram imaṃ vayam<BR>
04,001.014c	kurvantas tasya karmāṇi vihariṣyāma bhārata<BR>
04,001.015a	yāni yāni ca karmāṇi tasya śakṣyāmahe vayam<BR>
04,001.015c	kartuṃ yo yat sa tat karma bravītu kurunandanāḥ<BR>
04,001.016	arjuna uvāca<BR>
04,001.016a	naradeva kathaṃ karma rāṣṭre tasya kariṣyasi<BR>
04,001.016c	virāṭanṛpateḥ sādho raṃsyase kena karmaṇā<BR>
04,001.016d*0020_001	akliṣṭaveṣadhārī ca dhārmiko hy anasūyakaḥ<BR>
04,001.016d*0020_002	na tavābhyucitaṃ karma nṛśaṃsaṃ nāpi kaitavam<BR>
04,001.016d*0020_003	satyavāg asi yājñīko lobhakrodhavivarjitaḥ<BR>
04,001.017a	mṛdur vadānyo hrīmāṃś ca dhārmikaḥ satyavikramaḥ<BR>
04,001.017c	rājaṃs tvam āpadā kliṣṭaḥ kiṃ kariṣyasi pāṇḍava<BR>
04,001.018a	na duḥkham ucitaṃ kiṃ cid rājan veda yathā janaḥ<BR>
04,001.018c	sa imām āpadaṃ prāpya kathaṃ ghorāṃ tariṣyasi<BR>
04,001.018d*0021_001	arjunenaivam uktas tu pratyuvāca yudhiṣṭhiraḥ<BR>
04,001.019	yudhiṣṭhira uvāca<BR>
04,001.019a	śṛṇudhvaṃ yat kariṣyāmi karma vai kurunandanāḥ<BR>
04,001.019c	virāṭam anusaṃprāpya rājānaṃ puruṣarṣabham<BR>
04,001.020a	sabhāstāro bhaviṣyāmi tasya rājño mahātmanaḥ<BR>
04,001.020c	kaṅko nāma dvijo bhūtvā matākṣaḥ priyadevitā<BR>
04,001.021a	vaiḍūryān kāñcanān dāntān phalair jyotīrasaiḥ saha<BR>
04,001.021c	kṛṣṇākṣāṃl lohitākṣāṃś ca nirvartsyāmi manoramān<BR>
04,001.021d*0022_001	ariṣṭān rājagoliṅgān darśanīyān suvarcasaḥ<BR>
04,001.021d*0022_002	lohitāṃś cāśmagarbhāṃś ca santi tāta dhanāni me<BR>
04,001.021d*0022_003	darśanīyān sabhānandān kuśalaiḥ sādhu niṣṭhitān<BR>
04,001.021d*0022_004	apy etān pāṇinā spṛṣṭvā saṃprahṛṣyanti mānavāḥ<BR>
04,001.021d*0022_005	tān vikīrya same deśe ramaṇīye vipāṃsule<BR>
04,001.021d*0022_006	deviṣyāmi yathākāmaṃ sa vihāro bhaviṣyati<BR>
04,001.021d*0023_001	kaṅko nāmnā parivrāṭ ca virāṭasya sabhāsadaḥ<BR>
04,001.021d*0023_002	jyotiṣe śakunajñāne nimitte cākṣakauśale<BR>
04,001.021d*0023_003	brāhmo vedo mayādhīto vedāṅgāni ca sarvaśaḥ<BR>
04,001.021d*0023_004	dharmakāmārthamokṣeṣu nītiśāstreṣu pāragaḥ<BR>
04,001.021d*0023_005	pṛṣṭo 'haṃ kathayiṣyāmi rājñaḥ priyahitaṃ vacaḥ<BR>
04,001.021d*0024_001	virāṭanagare channa evaṃyuktaḥ sadā vase<BR>
04,001.021d*0025_001	virāṭarājaṃ ramayan sāmātyaṃ sahabāndhavam<BR>
04,001.021d*0025_002	na ca māṃ vetsyate kaś cit toṣayiṣye ca taṃ nṛpam<BR>
04,001.022a	āsaṃ yudhiṣṭhirasyāhaṃ purā prāṇasamaḥ sakhā<BR>
04,001.022c	iti vakṣyāmi rājānaṃ yadi mām anuyokṣyate<BR>
04,001.023a	ity etad vo mayākhyātaṃ vihariṣyāmy ahaṃ yathā<BR>
04,001.023b*0026_000	vaiśaṃpāyanaḥ<BR>
04,001.023b*0026_001	evaṃ nirdiśya cātmānaṃ niḥśvasann uṣṇam ārtijam<BR>
04,001.023b*0026_002	vimuñcann aśru netrābhyāṃ bhīmasenam uvāca ha<BR>
04,001.023b*0027_000	yudhiṣṭhiraḥ<BR>
04,001.023b*0027_001	bhīmasena kathaṃ karma tasya rāṣṭre kariṣyasi<BR>
04,001.023b*0027_002	hatvā krodhavaśāṃs tāta parvate gandhamādane<BR>
04,001.023b*0027_003	yakṣān krodhābhitāmrākṣān rākṣasāṃś cātipauruṣān<BR>
04,001.023b*0027_004	prādāḥ pāñcālakanyāyai padmāni subahūny api<BR>
04,001.023b*0027_005	bakaṃ rākṣasarājānaṃ bhīṣaṇaṃ puruṣādakam<BR>
04,001.023b*0027_006	jaghnivān asi kaunteya brāhmaṇārtham ariṃdama<BR>
04,001.023b*0027_007	kṣemā cābhayasaṃvītā saikacakrā tvayā kṛtā<BR>
04,001.023b*0027_008	hiḍimbaṃ ca mahāvīryaṃ kimmīraṃ cātipauruṣam<BR>
04,001.023b*0027_009	tvayā hatvā mahābāho vanaṃ niṣkaṇṭakaṃ kṛtam<BR>
04,001.023b*0027_010	āpadaṃ cāpi saṃprāptā draupadī cāruhāsinī<BR>
04,001.023b*0027_011	jaṭāsuravadhaṃ kṛtvā vayaṃ ca parimokṣitāḥ<BR>
04,001.023b*0027_012	matsyarājāntike tāta vīryapūrṇo 'ty amarṣaṇaḥ<BR>
04,001.023b*0027_013	vṛkodara virāṭasya balavān durbalīyasaḥ<BR>
04,001.023b*0027_014	samīpe nagare tasya<BR>
04,001.023b*0028_001	madhye nivāsaṃ bhīmasya duṣkaraṃ tasya bhūpateḥ<BR>
04,001.023c	vṛkodara virāṭe tvaṃ raṃsyase kena karmaṇā<BR>
04,001.023d*0029_001	śrutvā sa devo naradevakarma<BR>
04,001.023d*0029_002	prapūjya vākyaṃ tam uvāca dhīmān<BR>
04,001.023d*0029_003	svakarmayuktaṃ ca hitaṃ ca kāle<BR>
04,001.023d*0029_004	vimṛśyavāgmī pravihāya cintām<BR>
04,002.001	bhīma uvāca<BR>
04,002.001a	paurogavo bruvāṇo 'haṃ ballavo nāma nāmataḥ<BR>
04,002.001c	upasthāsyāmi rājānaṃ virāṭam iti me matiḥ<BR>
04,002.001d*0030_001	rasān nānāvidhāṃś cāpi svāduvan madhurāṃs tathā<BR>
04,002.002a	sūpān asya kariṣyāmi kuśalo 'smi mahānase<BR>
04,002.002c	kṛtapūrvāṇi yair asya vyañjanāni suśikṣitaiḥ<BR>
04,002.002e	tān apy abhibhaviṣyāmi prītiṃ saṃjanayann aham<BR>
04,002.002f*0031_001	pūrvam aprāśitāṃs tena kartāsmi saguṇānvitān<BR>
04,002.002f*0031_002	svādu vyañjanam āsvādya manye prīto bhaviṣyati<BR>
04,002.002f*0032_001	kṛtakṛtyā hi ye tasya bhaviṣyanti suśikṣitāḥ<BR>
04,002.003a	āhariṣyāmi dārūṇāṃ nicayān mahato 'pi ca<BR>
04,002.003c	tat prekṣya vipulaṃ karma rājā prīto bhaviṣyati<BR>
04,002.003d*0033_001	amānuṣāṇi kurvāṇaṃ tāni karmāṇi bhārata<BR>
04,002.003d*0033_002	rājñas tasya paripreṣyā maṃsyante māṃ yathā nṛpam<BR>
04,002.003d*0033_003	bhakṣyānnarasapānānāṃ bhaviṣyāmi tatheśvaraḥ<BR>
04,002.003d*0034_001	dvipān siṃhān haniṣyāmi krīḍārthaṃ tasya pārthiva<BR>
04,002.003d*0034_002	yodhān anyān haniṣyāmi prītiṃ tasya vivardhayan<BR>
04,002.004a	dvipā vā balino rājan vṛṣabhā vā mahābalāḥ<BR>
04,002.004c	vinigrāhyā yadi mayā nigrahīṣyāmi tān api<BR>
04,002.004d*0035_001	vṛṣo vā mahiṣo vāpi nāgo vā ṣāṣṭihāyanaḥ<BR>
04,002.004d*0035_002	siṃho vyāghro yadā cāsya grahītavyo bhaviṣyati<BR>
04,002.004d*0035_003	tān sarvān durgrahān anyair āśīviṣaviṣopamān<BR>
04,002.004d*0035_004	balād ahaṃ grahīṣyāmi matsyarājasya paśyataḥ<BR>
04,002.005a	ye ca ke cin niyotsyanti samājeṣu niyodhakāḥ<BR>
04,002.005b*0036_001	ye ca tasya mahāmallāḥ samareṣv aparājitāḥ<BR>
04,002.005b*0036_002	kṛtapratāpā bahuśo rājñaḥ prātyayikā bale<BR>
04,002.005b*0036_003	raṅgopajīvinaḥ sārāḥ pareṣāṃ ca bhayāvahāḥ<BR>
04,002.005c	tān ahaṃ nihaniṣyāmi prītiṃ tasya vivardhayan<BR>
04,002.006a	na tv etān yudhyamānān vai haniṣyāmi kathaṃ cana<BR>
04,002.006b*0037_001	tathaitān yudhyamāno 'haṃ nihaniṣyāmi sarvaśaḥ<BR>
04,002.006c	tathaitān pātayiṣyāmi yathā yāsyanti na kṣayam<BR>
04,002.006d*0038_001	ārālikā vā sūdā vā ye 'sya yuktā mahānase<BR>
04,002.006d*0038_002	tān ahaṃ prīṇayiṣyāmi manuṣyān svena karmaṇā<BR>
04,002.007a	ārāliko govikartā sūpakartā niyodhakaḥ<BR>
04,002.007c	āsaṃ yudhiṣṭhirasyāham iti vakṣyāmi pṛcchataḥ<BR>
04,002.008a	ātmānam ātmanā rakṣaṃś cariṣyāmi viśāṃ pate<BR>
04,002.008b*0039_001	virāṭanagare channo matsyarājasamīpataḥ<BR>
04,002.008c	ity etat pratijānāmi vihariṣyāmy ahaṃ yathā<BR>
04,002.009	yudhiṣṭhira uvāca<BR>
04,002.009a	yam agnir brāhmaṇo bhūtvā samāgacchan nṛṇāṃ varam<BR>
04,002.009c	didhakṣuḥ khāṇḍavaṃ dāvaṃ dāśārhasahitaṃ purā<BR>
04,002.010a	mahābalaṃ mahābāhum ajitaṃ kurunandanam<BR>
04,002.010c	so 'yaṃ kiṃ karma kaunteyaḥ kariṣyati dhanaṃjayaḥ<BR>
04,002.011a	yo 'yam āsādya taṃ dāvaṃ tarpayām āsa pāvakam<BR>
04,002.011c	vijityaikarathenendraṃ hatvā pannagarākṣasān<BR>
04,002.011d*0040_001	vāsukeḥ sarparājasya svasāraṃ hṛtavāṃś ca yaḥ<BR>
04,002.011e	śreṣṭhaḥ pratiyudhāṃ nāma so 'rjunaḥ kiṃ kariṣyati<BR>
04,002.011f*0041_001	parvatānāṃ ca himavān kurukṣetraṃ ca tīrthataḥ<BR>
04,002.011f*0041_002	grahāṇām api śītāṃśur garuḍaḥ pakṣiṇām api<BR>
04,002.011f*0041_003	vāyur balavatāṃ śreṣṭhas tāpaso bhṛgusattamaḥ<BR>
04,002.012a	sūryaḥ pratapatāṃ śreṣṭho dvipadāṃ brāhmaṇo varaḥ<BR>
04,002.012c	āśīviṣaś ca sarpāṇām agnis tejasvināṃ varaḥ<BR>
04,002.013a	āyudhānāṃ varo varjaḥ kakudmī ca gavāṃ varaḥ<BR>
04,002.013c	hradānām udadhiḥ śreṣṭhaḥ parjanyo varṣatāṃ varaḥ<BR>
04,002.014a	dhṛtarāṣṭraś ca nāgānāṃ hastiṣv airāvato varaḥ<BR>
04,002.014c	putraḥ priyāṇām adhiko bhāryā ca suhṛdāṃ varā<BR>
04,002.014d*0042_001	mātā gurūṇāṃ pravarā varṣatāṃ jalado varaḥ<BR>
04,002.015a	yathaitāni viśiṣṭāni jātyāṃ jātyāṃ vṛkodara<BR>
04,002.015c	evaṃ yuvā guḍākeśaḥ śreṣṭhaḥ sarvadhanuṣmatām<BR>
04,002.016a	so 'yam indrād anavaro vāsudevāc ca bhārata<BR>
04,002.016c	gāṇḍīvadhanvā śvetāśvo bībhatsuḥ kiṃ kariṣyati<BR>
04,002.017a	uṣitvā pañca varṣāṇi sahasrākṣasya veśmani<BR>
04,002.017b*0043_001	brahmacaryavrate yuktaḥ sarvāstreṣūdyato 'bhavat<BR>
04,002.017b*0044_001	astrayogaṃ samājñāya svavīryān mānuṣādbhutam<BR>
04,002.017c	divyāny astrāṇy avāptāni devarūpeṇa bhāsvatā<BR>
04,002.018a	yaṃ manye dvādaśaṃ rudram ādityānāṃ trayodaśam<BR>
04,002.018b*0045_001	vasūnāṃ navamaṃ manye grahāṇāṃ daśamaṃ tathā<BR>
04,002.018c	yasya bāhū samau dīrghau jyāghātakaṭhinatvacau<BR>
04,002.018e	dakṣiṇe caiva savye ca gavām iva vahaḥ kṛtaḥ<BR>
04,002.019a	himavān iva śailānāṃ samudraḥ saritām iva<BR>
04,002.019c	tridaśānāṃ yathā śakro vasūnām iva havyavāṭ<BR>
04,002.019d*0046_001	grahāṇām iva vai sūryo nakṣatrāṇāṃ niśākaraḥ<BR>
04,002.019d*0046_002	meruḥ sarvagirīṇāṃ ca sarpāṇām iva vāsukiḥ<BR>
04,002.020a	mṛgāṇām iva śārdūlo garuḍaḥ patatām iva<BR>
04,002.020c	varaḥ saṃnahyamānānām arjunaḥ kiṃ kariṣyati<BR>
04,002.020d*0047_000	yudhiṣṭhiraḥ<BR>
04,002.020d*0047_001	(9ab)  agnir brāhmaṇarūpeṇa pracchanno 'nnam ayācata<BR>
04,002.020d*0047_002	(9c)   mahāśanaṃ brāhmaṇaṃ māṃ pramuñcārjuna khāṇḍave<BR>
04,002.020d*0047_003	saṃśuśruve ca dharmātmā yas tam arthaṃ cakāra ha<BR>
04,002.020d*0047_004	tasmai brāhmaṇarūpāya hutāśāya mahāyaśāḥ<BR>
04,002.020d*0047_005	yas tu devān manuṣyāṃś ca sarvāś caikaratho 'jayat<BR>
04,002.020d*0047_006	(16cd) sa bhīmadhanvā śvetāśvaḥ pāṇḍavaḥ kiṃ kariṣyati<BR>
04,002.020d*0047_007	āśīviṣasamasparśo nāgānām iva vāsukiḥ<BR>
04,002.020d*0047_008	(12cd) dṛṣṭīviṣa ivāhīnām agnis tejasvinām iva<BR>
04,002.020d*0047_009	(19ab) samudra iva sindhūnāṃ śailānāṃ himavān iva<BR>
04,002.020d*0047_010	(19c)  mahendra iva devānāṃ dānavānāṃ balir yathā<BR>
04,002.020d*0047_011	supratīko gajānāṃ ca yugyānāṃ turago yathā<BR>
04,002.020d*0047_012	(20a)  kubera iva yakṣāṇāṃ mṛgāṇāṃ kesarī yathā<BR>
04,002.020d*0047_013	rākṣasānāṃ daśagrīvo daityānām iva śambaraḥ<BR>
04,002.020d*0047_014	rudrāṇām iva kāpālī viṣṇur balavatām iva<BR>
04,002.020d*0047_015	roṣāmarṣasamāyukto bhujaṃgānāṃ ca takṣakaḥ<BR>
04,002.020d*0047_016	(20b)  vāyuvegabaloddhūto garuḍaḥ patatām iva<BR>
04,002.020d*0047_017	(12ab) tapatām iva cādityaḥ prajānāṃ brāhmaṇo yathā<BR>
04,002.020d*0047_018	(13cd) hradānām iva pātālaṃ parjanyo dadatām iva<BR>
04,002.020d*0047_019	(13ab) āyudhānāṃ varo vajraḥ kakudmāṃś ca gavāṃ varaḥ<BR>
04,002.020d*0047_020	(14ab) dhṛtarāṣṭraś ca nāgānāṃ hastiṣv airāvato varaḥ<BR>
04,002.020d*0047_021	(14cd) putraḥ priyāṇām adhiko bhāryā ca suhṛdāṃ varā<BR>
04,002.020d*0047_022	girīṇāṃ pravaro merur devānāṃ madhusūdanaḥ<BR>
04,002.020d*0047_023	grahāṇāṃ pravaraś candraḥ sarasāṃ mānaso varaḥ<BR>
04,002.020d*0047_024	(15ab) yathaitāni viśiṣṭāni svasyāṃ jātyāṃ vṛkodara<BR>
04,002.020d*0047_025	(15cd) evaṃ yuvā guḍākeśaḥ śreṣṭhaḥ sarvadhanuṣmatām<BR>
04,002.020d*0047_026	(16ab) so 'yam indrād anavamo vāsudevāc ca bhārata<BR>
04,002.020d*0047_027	(17ab) uṣitvā pañca varṣāṇi sahasrākṣasya veśmani<BR>
04,002.020d*0047_028	brahmacārī vrate yuktaḥ sarvaśastrabhṛtāṃ varaḥ<BR>
04,002.020d*0047_029	(17cd) avāpa cāstram asrajñaḥ sarvaṃ sarvajñasaṃmataḥ<BR>
04,002.020d*0047_030	kṣipraṃ cāṇuṃ ca citraṃ ca dhruvaṃ ca vadatāṃ varaḥ<BR>
04,002.020d*0047_031	anujñātaḥ surendreṇa punaḥ pratyāgato mahīm<BR>
04,002.020d*0047_032	dhārtarāṣṭravināśāya pāṇḍavānāṃ jayāya ca<BR>
04,002.020d*0047_033	(18ab) yaṃ manye dvādaśaṃ rudram ādityānāṃ trayodaśam<BR>
04,002.020d*0047_034	(18cd) yasya dīrghau samau bāhū jyāghātena kiṇīkṛtau<BR>
04,002.020d*0047_035	(18ef) dakṣiṇaṃ caiva savyaṃ ca vāhāv anaḍuho yathā<BR>
04,002.020d*0047_036	talāṅgulitrābhyucitau nāgarājakaropamau<BR>
04,002.020d*0047_037	śyāmo yuvā guḍākeśo darśanīyaś ca pāṇḍavaḥ<BR>
04,002.020d*0047_038	(16cd) gāṇḍīvadhanvā śvetāśvaḥ kirīṭī vānaradhvajaḥ<BR>
04,002.020d*0047_039	kiṃrūpadhārī kiṃkarmā kiṃceṣṭaḥ kiṃparākramaḥ<BR>
04,002.020d*0047_040	(20cd) bībhatsur bhīmadhanvā ca kiṃ kariṣyati cārjunaḥ<BR>
04,002.020d*0047_041	kuntīputro virāṭasya raṃsyate kena karmaṇā<BR>
04,002.020d*0048_001	gandharvāṇāṃ citrarathaḥ siddhānāṃ kapilo yathā<BR>
04,002.020d*0049_001	janau parighasaṃkāśau sadā mṛdutarau śubhau<BR>
04,002.020d*0050_001	vāsudevasamau loke yaśasā vikrameṇa ca<BR>
04,002.020d*0051_001	so 'yaṃ rājño virāṭasya bhavane bharatarṣabha<BR>
04,002.020d*0052_001	arjuna tvaṃ kathaṃ karma tasya rāṣṭre cariṣyasi<BR>
04,002.021	arjuna uvāca<BR>
04,002.021a	pratijñāṃ ṣaṇḍhako 'smīti kariṣyāmi mahīpate<BR>
04,002.021c	jyāghātau hi mahāntau me saṃvartuṃ nṛpa duṣkarau<BR>
04,002.021d*0053_001	śapto 'ham āsaṃ pūrvaṃ vai urvaśyā kāraṇāntare<BR>
04,002.021d*0054_001	tac chāpaṃ prerayan rājan vihariṣyāmi bhārata<BR>
04,002.021d*0055_001	imau kiṇīkṛtau bāhū jyāghātatalapīḍanāt<BR>
04,002.021d*0055_002	nityaṃ kañcukasaṃchannau nānyathā goptum utsahe<BR>
04,002.021d*0056_001	kiṃ tu kāryavaśād etad ācariṣyāmi kutsitam<BR>
04,002.021d*0057_001	bāhū me bharataśreṣṭha mahāvyañjanalakṣitau<BR>
04,002.021d*0058_001	valayaiś chādayiṣyāmi bāhū kiṇakṛtāvimau<BR>
04,002.021d*0059_001	pinaddhakambuḥ pāṇibhyāṃ tṛtīyāṃ prakṛtiṃ gataḥ<BR>
04,002.021d*0060_001	so 'haṃ klaibyena veṣeṇa ṣaṇḍhako 'ham iti bruvan<BR>
04,002.022a	karṇayoḥ pratimucyāhaṃ kuṇḍale jvalanopame<BR>
04,002.022c	veṇīkṛtaśirā rājan nāmnā caiva bṛhannaḍā<BR>
04,002.023a	paṭhann ākhyāyikāṃ nāma strībhāvena punaḥ punaḥ<BR>
04,002.023c	ramayiṣye mahīpālam anyāṃś cāntaḥpure janān<BR>
04,002.024a	gītaṃ nṛttaṃ vicitraṃ ca vāditraṃ vividhaṃ tathā<BR>
04,002.024c	śikṣayiṣyāmy ahaṃ rājan virāṭabhavane striyaḥ<BR>
04,002.024d*0061_001	strībhāvasamudācāro nṛttagītakathāśrayaiḥ<BR>
04,002.025a	prajānāṃ samudācāraṃ bahu karmakṛtaṃ vadan<BR>
04,002.025c	chādayiṣyāmi kaunteya māyayātmānam ātmanā<BR>
04,002.026a	yudhiṣṭhirasya gehe 'smi draupadyāḥ paricārikā<BR>
04,002.026c	uṣitāsmīti vakṣyāmi pṛṣṭo rājñā ca bhārata<BR>
04,002.026d*0062_001	urvaśyā api śāpena prāpto 'smi nṛpa ṣaṇḍatām<BR>
04,002.026d*0062_002	śakraprasādān mukto 'haṃ varṣāṇāṃ tu trayodaśam<BR>
04,002.027a	etena vidhinā channaḥ kṛtakena yathā nalaḥ<BR>
04,002.027c	vihariṣyāmi rājendra virāṭabhavane sukham<BR>
04,002.027d*0063_001	ity evam uktvā puruṣapravīras<BR>
04,002.027d*0063_002	tadārjuno dharmabhṛtāṃ variṣṭhaḥ<BR>
04,002.027d*0063_003	vākyaṃ tadāsau virarāma bhūyo<BR>
04,002.027d*0063_004	nṛpo 'paraṃ bhrātaram ābabhāṣe<BR>
04,003.001	yudhiṣṭhira uvāca<BR>
04,003.001a	kiṃ tvaṃ nakula kurvāṇas tatra tāta cariṣyasi<BR>
04,003.001b*0064_001	karma tattvaṃ samācakṣva rāṣṭre tasya mahīpateḥ<BR>
04,003.001b*0065_001	tvatsamo rūpasaṃpanno na paśyāmi mahītale<BR>
04,003.001b*0066_001	īdṛśīm āpadaṃ prāpya kathaṃ tatra nivatsyasi<BR>
04,003.001b*0067_001	aduḥkhārhaś ca bālaś ca lālitaś cāpi nityaśaḥ<BR>
04,003.001b*0068_001	so 'yam ārtaś ca śāntaś ca kiṃ nu rocayitā tv iha<BR>
04,003.001b*0069_001	sa tvaṃ mṛduś ca śūraś ca kiṃ nu te rocate tv iha<BR>
04,003.001c	sukumāraś ca śūraś ca darśanīyaḥ sukhocitaḥ<BR>
04,003.002	nakula uvāca<BR>
04,003.002a	aśvabandho bhaviṣyāmi virāṭanṛpater aham<BR>
04,003.002b*0070_001	sarvathā jñānasaṃpannaḥ kuśalaḥ parirakṣaṇe<BR>
04,003.002c	granthiko nāma nāmnāhaṃ karmaitat supriyaṃ mama<BR>
04,003.002d*0071_001	dāmagranthīti vikhyātaḥ kuśalo dāmakarmaṇi<BR>
04,003.002d*0071_002	na mā paribhaviṣyanti janā jātu hi karhi cit<BR>
04,003.003a	kuśalo 'smy aśvaśikṣāyāṃ tathaivāśvacikitsite<BR>
04,003.003c	priyāś ca satataṃ me 'śvāḥ kururāja yathā tava<BR>
04,003.003d*0072_001	naduṣṭāś ca bhaviṣyanti kiśorā vaḍavā api<BR>
04,003.003d*0072_002	naduṣṭāś ca bhaviṣyanti pṛṣṭheṣu ca ratheṣu ca<BR>
04,003.003d*0074_001	na māṃ paribhaviṣyanti kiśorā vaḍavās tathā<BR>
04,003.003d*0074_002	naduṣṭāś ca bhaviṣyanti pṛṣṭhe dhuri ca madgatāḥ<BR>
04,003.004a	ye mām āmantrayiṣyanti virāṭanagare janāḥ<BR>
04,003.004c	tebhya evaṃ pravakṣyāmi vihariṣyāmy ahaṃ yathā<BR>
04,003.004d*0073_001	purā yudhiṣṭhirasyāhaṃ hayaṅgo bharatarṣabha<BR>
04,003.004d*0075_001	pāṇḍavānāṃ narendrāṇām aśvapālo 'tiśobhanaḥ<BR>
04,003.004d*0076_001	pāṇḍavena purā tāta aśveṣv adhikṛtaḥ purā<BR>
04,003.004d*0077_001	yudhiṣṭhirasyāśvabandho veda māṃ teṣu teṣv aham<BR>
04,003.004d*0077_002	paribhramann ihāyātas tava matsyapate puram<BR>
04,003.004d*0078_001	virāṭanagare channaś cariṣyāmi mahīpate<BR>
04,003.005	yudhiṣṭhira uvāca<BR>
04,003.005*0084_001	bṛhaspatisamo buddhyā naye cośanasā samaḥ<BR>
04,003.005*0084_002	mantrair nānāvidhair nītaḥ pathyaiḥ supariniṣṭhitaiḥ<BR>
04,003.005*0084_003	supraṇītaiḥ sumārgastho rājatantram apālayat<BR>
04,003.005*0084_004	na cāsya calitaṃ kiṃ cid dadṛśus tadvido janāḥ<BR>
04,003.005*0084_005	sunītanāyī śūraś ca sarvamantraviśāradaḥ<BR>
04,003.005*0084_006	adhikaṃ mātur asmākaṃ kuntyāḥ priyataraḥ sadā<BR>
04,003.005a	sahadeva kathaṃ tasya samīpe vihariṣyasi<BR>
04,003.005b*0085_001	mādrīputra virāṭasya raṃsyase kena karmaṇā<BR>
04,003.005c	kiṃ vā tvaṃ tāta kurvāṇaḥ pracchanno vicariṣyasi<BR>
04,003.005d*0086_001	varṣaṃ virāṭanagare bahuvyālasamāvṛte<BR>
04,003.006	sahadeva uvāca<BR>
04,003.006a	gosaṃkhyātā bhaviṣyāmi virāṭasya mahīpateḥ<BR>
04,003.006c	pratiṣeddhā ca dogdhā ca saṃkhyāne kuśalo gavām<BR>
04,003.007a	tantipāla iti khyāto nāmnā viditam astu te<BR>
04,003.007b*0087_001	abhimānāt tu māṃ rājan pravadiṣyanti pāṇḍavāḥ<BR>
04,003.007b*0088_001	arogā bahulā puṣṭāḥ kṣīravatyo bahuprajāḥ<BR>
04,003.007b*0088_002	niṣpannasattvāḥ subhṛtā vyapetajvarakilbiṣāḥ<BR>
04,003.007b*0088_003	naṣṭacorabhayā nityaṃ vyādhivyāghravivarjitāḥ<BR>
04,003.007b*0088_004	gāvaḥ susukhitā rājan nirudvignā nirāmayāḥ<BR>
04,003.007b*0088_005	bhaviṣyanti mayā guptā virāṭapaśavo nṛpa<BR>
04,003.007c	nipuṇaṃ ca cariṣyāmi vyetu te mānaso jvaraḥ<BR>
04,003.007d*0079_001	na ca māṃ vetsyate kaś cit toṣayiṣye ca taṃ nṛpam<BR>
04,003.007d*0080_001	vairāṭe bhūpa saṃchanno vihariṣyāmy ahaṃ yathā<BR>
04,003.007d*0081_001	ahaṃ paricariṣyāmi virāṭaṃ rājasattamam<BR>
04,003.007d*0082_001	ity etan matpratijñātaṃ vihariṣyāmy ahaṃ yathā<BR>
04,003.007d*0083_001	nakulenaivam uktas tu dharmarājo 'bravīd vacaḥ<BR>
04,003.008a	ahaṃ hi bhavatā goṣu satataṃ prakṛtaḥ purā<BR>
04,003.008c	tatra me kauśalaṃ karma avabuddhaṃ viśāṃ pate<BR>
04,003.009a	lakṣaṇaṃ caritaṃ cāpi gavāṃ yac cāpi maṅgalam<BR>
04,003.009c	tat sarvaṃ me suviditam anyac cāpi mahīpate<BR>
04,003.010a	vṛṣabhān api jānāmi rājan pūjitalakṣaṇān<BR>
04,003.010c	yeṣāṃ mūtram upāghrāya api vandhyā prasūyate<BR>
04,003.011a	so 'ham evaṃ cariṣyāmi prītir atra hi me sadā<BR>
04,003.011b*0089_001	virāṭanagare gūḍho raṃsye 'haṃ tena karmaṇā<BR>
04,003.011b*0089_002	toṣayiṣye 'pi rājānaṃ mā bhūc cintā tavānagha<BR>
04,003.011c	na ca māṃ vetsyati paras tat te rocatu pārthiva<BR>
04,003.011d*0090_001	ity etad vaḥ pratijñātaṃ vicariṣyāmy ahaṃ yathā<BR>
04,003.012	yudhiṣṭhira uvāca<BR>
04,003.012a	iyaṃ tu naḥ priyā bhāryā prāṇebhyo 'pi garīyasī<BR>
04,003.012b*0091_001	kiṃ kariṣyati pāñcālī rājasūyābhiṣecitā<BR>
04,003.012c	māteva paripālyā ca pūjyā jyeṣṭheva ca svasā<BR>
04,003.013a	kena sma karmaṇā kṛṣṇā draupadī vicariṣyati<BR>
04,003.013c	na hi kiṃ cid vijānāti karma kartuṃ yathā striyaḥ<BR>
04,003.014a	sukumārī ca bālā ca rājaputrī yaśasvinī<BR>
04,003.014c	pativratā mahābhāgā kathaṃ nu vicariṣyati<BR>
04,003.014d*0092_000	vaiśaṃ.<BR>
04,003.014d*0092_001	ity evam uktvā bhrātṝṇāṃ pāñcālīṃ draupadīṃ prati<BR>
04,003.014d*0093_001	athovāca tadā kṛṣṇā yudhiṣṭhiram idaṃ vacaḥ<BR>
04,003.015a	mālyagandhān alaṃkārān vastrāṇi vividhāni ca<BR>
04,003.015c	etāny evābhijānāti yato jātā hi bhāminī<BR>
04,003.016	draupady uvāca<BR>
04,003.016a	sairandhryo 'rakṣitā loke bhujiṣyāḥ santi bhārata<BR>
04,003.016c	naivam anyāḥ striyo yānti iti lokasya niścayaḥ<BR>
04,003.016d*0094_001	ahaṃ vatsyāmi rājendra nirvṛto bhava pārthiva<BR>
04,003.016d*0094_002	yathā te matkṛte śoko na bhaven nṛpa tac chṛṇu<BR>
04,003.016d*0094_003	yathā tu māṃ na jānanti tat kariṣyāmy ahaṃ vibho<BR>
04,003.016d*0094_004	channā vatsyāmy ahaṃ yan māṃ na vijñāsyanti ke cana<BR>
04,003.016d*0094_005	vṛttaṃ tac ca samākhyāsye śam āpnuhi viśāṃ pate<BR>
04,003.016d*0094_006	sairandhrī jātisaṃpannā nāmnāhaṃ vratacāriṇī<BR>
04,003.016d*0094_007	bhaviṣyāmi mahārāja virāṭasyeti me matiḥ<BR>
04,003.016d*0095_001	ekapatnīvratāś caitā iti lokasya niścayaḥ<BR>
04,003.017a	sāhaṃ bruvāṇā sairandhrī kuśalā keśakarmaṇi<BR>
04,003.017b*0096_001	yudhiṣṭhirasya gehe 'smi draupadyāḥ paricārikā<BR>
04,003.017b*0096_002	uṣitāsmīti vakṣyāmi pṛṣṭā rājñā ca bhārata<BR>
04,003.017b*0097_001	pramadāhārikā loke puruṣāṇāṃ pravāsinām<BR>
04,003.017b*0097_002	nāhaṃ tatra bhaviṣyāmi durbharā rājaveśmani<BR>
04,003.017b*0097_003	kṛtā caiva sadā rakṣā vratenaiva narādhipa<BR>
04,003.017c	ātmaguptā cariṣyāmi yan māṃ tvam anupṛcchasi<BR>
04,003.018a	sudeṣṇāṃ pratyupasthāsye rājabhāryāṃ yaśasvinīm<BR>
04,003.018c	sā rakṣiṣyati māṃ prāptāṃ mā te bhūd duḥkham īdṛśam<BR>
04,003.018d*0098_001	ity evaṃ matpratijñātaṃ vihariṣyāmy ahaṃ yathā<BR>
04,003.019	yudhiṣṭhira uvāca<BR>
04,003.019a	kalyāṇaṃ bhāṣase kṛṣṇe kule jātā yathā vadet<BR>
04,003.019c	na pāpam abhijānāsi sādhu sādhvīvrate sthitā<BR>
04,003.019d*0099_001	yathā na durhṛdaḥ pāpā bhavanti sukhinaḥ punaḥ<BR>
04,003.019d*0099_002	kuryās tathā tva kalyāṇi lakṣayeyur na te yathā<BR>
04,003.019d*0100_001	iti nigaditavṛttāṃ dharmasūnur niśamya<BR>
04,003.019d*0100_002	prathitaguṇagaṇaughālaṃkṛtāṃ rājaputrīm<BR>
04,003.019d*0100_003	vyasanaśatanimagnā vikriyante na sādhvyo<BR>
04,003.019d*0100_004	muditahṛdayavṛttir vākyam etaj jagāda<BR>
04,004.001	yudhiṣṭhira uvāca<BR>
04,004.001a	karmāṇy uktāni yuṣmābhir yāni tāni kariṣyatha<BR>
04,004.001c	mama cāpi yathābuddhi rucitāni viniścayāt<BR>
04,004.002a	purohito 'yam asmākam agnihotrāṇi rakṣatu<BR>
04,004.002c	sūdapaurogavaiḥ sārdhaṃ drupadasya niveśane<BR>
04,004.003a	indrasenamukhāś ceme rathān ādāya kevalān<BR>
04,004.003c	yāntu dvāravatīṃ śīghram iti me vartate matiḥ<BR>
04,004.004a	imāś ca nāryo draupadyāḥ sarvaśaḥ paricārikāḥ<BR>
04,004.004c	pāñcālān eva gacchantu sūdapaurogavaiḥ saha<BR>
04,004.004d*0101_001	gatvā dvāravatīṃ caiva kāmpilyaṃ ca purottamam<BR>
04,004.005a	sarvair api ca vaktavyaṃ na prajñāyanta pāṇḍavāḥ<BR>
04,004.005b*0102_001	ardharātre mahātmāno bhikṣādān brāhmaṇān api<BR>
04,004.005c	gatā hy asmān apākīrya sarve dvaitavanād iti<BR>
04,004.005d*0103_000	vaiśaṃpāyana uvāca<BR>
04,004.005d*0103_001	evaṃ te 'nyonyam āmantrya karmāṇy uktvā pṛthak pṛthak<BR>
04,004.005d*0103_002	dhaumyam āmantrayāmāsuḥ sa ca tān mantram abravīt<BR>
04,004.005d*0104_000	vaiśaṃpāyanaḥ<BR>
04,004.005d*0104_001	tān anvaśāt sa dharmātmā sarvadharmaviśeṣavit<BR>
04,004.005d*0104_002	dhaumyaḥ purohito rājan pāṇḍavān puruṣarṣabhān<BR>
04,004.006	dhaumya uvāca<BR>
04,004.006*0105_001	vihitaṃ pāṇḍavāḥ sarvaṃ brāhmaṇeṣu suhṛtsu ca<BR>
04,004.006*0105_002	yāne praharaṇe caiva tathaivāgniṣu bhārata<BR>
04,004.006*0105_003	tvayā rakṣā vidhātavyā kṛṣṇāyāḥ phālgunena ca<BR>
04,004.006*0106_001	viditaṃ vo yathā sarvaṃ lokavṛttam idaṃ nṛpa<BR>
04,004.006a	vidite cāpi vaktavyaṃ suhṛdbhir anurāgataḥ<BR>
04,004.006b*0107_001	eṣa dharmaś ca kāmaś ca arthaś caiva sanātanaḥ<BR>
04,004.006c	ato 'ham api vakṣyāmi hetumātraṃ nibodhata<BR>
04,004.007a	hantemāṃ rājavasatiṃ rājaputrā bravīmi vaḥ<BR>
04,004.007c	yathā rājakulaṃ prāpya caran preṣyo na riṣyati<BR>
04,004.008a	durvasaṃ tv eva kauravyā jānatā rājaveśmani<BR>
04,004.008c	amānitaiḥ sumānārhā ajñātaiḥ parivatsaram<BR>
04,004.008d*0108_001	tataś caturdaśe varṣe cariṣyatha yathāsukham<BR>
04,004.008d*0109_001	pāṇḍavāgnir ayaṃ loke sarvaśastramayo mahān<BR>
04,004.008d*0109_002	bhartā goptā ca bhūtānāṃ rājā puruṣavigrahaḥ<BR>
04,004.008d*0110_001	sarvātmanā vartamānaṃ yathā doṣo na saṃspṛśet<BR>
04,004.008d*0110_002	rājānam upajīvantaṃ tasya vṛttaṃ nibodhata<BR>
04,004.008d*0111_001	kṣatriyaṃ caiva sarpaṃ ca brāhmaṇaṃ ca bahuśrutam<BR>
04,004.008d*0111_002	nāvamanyeta medhāvī kṛśān api kadā cana<BR>
04,004.008d*0111_003	etat trayaṃ ca puruṣaṃ nirdahed avamānitam<BR>
04,004.008d*0111_004	rājā tasmād budhair nityaṃ pūjanīyaḥ prayatnataḥ<BR>
04,004.008d*0112_001	nātivarteta maryādāṃ puruṣo rājasaṃmataḥ<BR>
04,004.008d*0112_002	vyavahāraṃ punar loke maryādāṃ paṇḍitā viduḥ<BR>
04,004.008d*0113_001	gacchann api parāṃ bhūmim apṛṣṭo hy aniyojitaḥ<BR>
04,004.008d*0113_002	jātyandha iva manyeta maryādām anucintayan<BR>
04,004.008d*0113_003	na hi putraṃ na naptāraṃ na bhrātaram ariṃdamāḥ<BR>
04,004.008d*0113_004	samatikrāntamaryādaṃ pūjayanti narādhipāḥ<BR>
04,004.009a	diṣṭadvāro labhed dvāraṃ na ca rājasu viśvaset<BR>
04,004.009c	tad evāsanam anvicched yatra nābhiṣajet paraḥ<BR>
04,004.010a	nāsya yānaṃ na paryaṅkaṃ na pīṭhaṃ na gajaṃ ratham<BR>
04,004.010c	ārohet saṃmato 'smīti sa rājavasatiṃ vaset<BR>
04,004.011a	atha yatrainam āsīnaṃ śaṅkeran duṣṭacāriṇaḥ<BR>
04,004.011c	na tatropaviśej jātu sa rājavasatiṃ vaset<BR>
04,004.012a	na cānuśiṣyed rājānam apṛcchantaṃ kadā cana<BR>
04,004.012c	tūṣṇīṃ tv enam upāsīta kāle samabhipūjayan<BR>
04,004.013a	asūyanti hi rājāno janān anṛtavādinaḥ<BR>
04,004.013c	tathaiva cāvamanyante mantriṇaṃ vādinaṃ mṛṣā<BR>
04,004.014a	naiṣāṃ dāreṣu kurvīta maitrīṃ prājñaḥ kathaṃ cana<BR>
04,004.014c	antaḥpuracarā ye ca dveṣṭi yānahitāś ca ye<BR>
04,004.015a	vidite cāsya kurvīta kāryāṇi sulaghūny api<BR>
04,004.015b*0114_001	na cāpi caraṇau prājñau dhunoj jātu bhujau kva cit<BR>
04,004.015c	evaṃ vicarato rājño na kṣatir jāyate kva cit<BR>
04,004.016a	yatnāc copacared enam agnivad devavac ca ha<BR>
04,004.016c	anṛtenopacīrṇo hi hiṃsyād enam asaṃśayam<BR>
04,004.017a	yac ca bhartānuyuñjīta tad evābhyanuvartayet<BR>
04,004.017c	pramādam avahelāṃ ca kopaṃ ca parivarjayet<BR>
04,004.018a	samarthanāsu sarvāsu hitaṃ ca priyam eva ca<BR>
04,004.018c	saṃvarṇayet tad evāsya priyād api hitaṃ vadet<BR>
04,004.019a	anukūlo bhavec cāsya sarvārtheṣu kathāsu ca<BR>
04,004.019c	apriyaṃ cāhitaṃ yat syāt tad asmai nānuvarṇayet<BR>
04,004.020a	nāham asya priyo 'smīti matvā seveta paṇḍitaḥ<BR>
04,004.020c	apramattaś ca yattaś ca hitaṃ kuryāt priyaṃ ca yat<BR>
04,004.021a	nāsyāniṣṭāni seveta nāhitaiḥ saha saṃvaset<BR>
04,004.021c	svasthānān na vikampeta sa rājavasatiṃ vaset<BR>
04,004.022a	dakṣiṇaṃ vātha vāmaṃ vā pārśvam āsīta paṇḍitaḥ<BR>
04,004.022c	rakṣiṇāṃ hy āttaśastrāṇāṃ sthānaṃ paścād vidhīyate<BR>
04,004.022e	nityaṃ vipratiṣiddhaṃ tu purastād āsanaṃ mahat<BR>
04,004.022f*0115_001	apramattaḥ sadā tiṣṭhed evaṃ rājñaḥ priyo bhavet<BR>
04,004.023a	na ca saṃdarśane kiṃ cit pravṛddham api saṃjapet<BR>
04,004.023c	api hy etad daridrāṇāṃ vyalīkasthānam uttamam<BR>
04,004.024a	na mṛṣābhihitaṃ rājño manuṣyeṣu prakāśayet<BR>
04,004.024c	yaṃ cāsūyanti rājānaḥ puruṣaṃ na vadec ca tam<BR>
04,004.024d*0116_001	tathaiva cāvamanyante narān paṇḍitamāninaḥ<BR>
04,004.025a	śūro 'smīti na dṛptaḥ syād buddhimān iti vā punaḥ<BR>
04,004.025c	priyam evācaran rājñaḥ priyo bhavati bhogavān<BR>
04,004.026a	aiśvaryaṃ prāpya duṣprāpaṃ priyaṃ prāpya ca rājataḥ<BR>
04,004.026c	apramatto bhaved rājñaḥ priyeṣu ca hiteṣu ca<BR>
04,004.027a	yasya kopo mahābādhaḥ prasādaś ca mahāphalaḥ<BR>
04,004.027c	kas tasya manasāpīcched anarthaṃ prājñasaṃmataḥ<BR>
04,004.028a	na coṣṭhau nirbhujej jātu na ca vākyaṃ samākṣipet<BR>
04,004.028c	sadā kṣutaṃ ca vātaṃ ca ṣṭhīvanaṃ cācarec chanaiḥ<BR>
04,004.029a	hāsyavastuṣu cāpy asya vartamāneṣu keṣu cit<BR>
04,004.029c	nātigāḍhaṃ prahṛṣyeta na cāpy unmattavad dhaset<BR>
04,004.030a	na cātidhairyeṇa cared gurutāṃ hi vrajet tathā<BR>
04,004.030c	smitaṃ tu mṛdupūrveṇa darśayeta prasādajam<BR>
04,004.031a	lābhe na harṣayed yas tu na vyathed yo 'vamānitaḥ<BR>
04,004.031c	asaṃmūḍhaś ca yo nityaṃ sa rājavasatiṃ vaset<BR>
04,004.032a	rājānaṃ rājaputraṃ vā saṃvartayati yaḥ sadā<BR>
04,004.032c	amātyaḥ paṇḍito bhūtvā sa ciraṃ tiṣṭhati śriyam<BR>
04,004.033a	pragṛhītaś ca yo 'mātyo nigṛhītaś ca kāraṇaiḥ<BR>
04,004.033c	na nirbadhnāti rājānaṃ labhate pragrahaṃ punaḥ<BR>
04,004.034a	pratyakṣaṃ ca parokṣaṃ ca guṇavādī vicakṣaṇaḥ<BR>
04,004.034c	upajīvī bhaved rājño viṣaye cāpi yo vaset<BR>
04,004.035a	amātyo hi balād bhoktuṃ rājānaṃ prārthayet tu yaḥ<BR>
04,004.035c	na sa tiṣṭhec ciraṃ sthānaṃ gacchec ca prāṇasaṃśayam<BR>
04,004.036a	śreyaḥ sadātmano dṛṣṭvā paraṃ rājñā na saṃvadet<BR>
04,004.036c	viśeṣayen na rājānaṃ yogyābhūmiṣu sarvadā<BR>
04,004.037a	amlāno balavāñ śūraś chāyevānapagaḥ sadā<BR>
04,004.037c	satyavādī mṛdur dāntaḥ sa rājavasatiṃ vaset<BR>
04,004.038a	anyasmin preṣyamāṇe tu purastād yaḥ samutpatet<BR>
04,004.038c	ahaṃ kiṃ karavāṇīti sa rājavasatiṃ vaset<BR>
04,004.039a	uṣṇe vā yadi vā śīte rātrau vā yadi vā divā<BR>
04,004.039b*0117_001	abhāve caiva bhāve ca rājñā yaś caiva sarvadā<BR>
04,004.039c	ādiṣṭo na vikalpeta sa rājavasatiṃ vaset<BR>
04,004.040a	yo vai gṛhebhyaḥ pravasan priyāṇāṃ nānusaṃsmaret<BR>
04,004.040c	duḥkhena sukham anvicchet sa rājavasatiṃ vaset<BR>
04,004.040d*0118_001	samaṃ yānaṃ samaṃ bhojyaṃ nātyuccair bahudhā haset<BR>
04,004.041a	samaveṣaṃ na kurvīta nātyuccaiḥ saṃnidhau haset<BR>
04,004.041c	mantraṃ na bahudhā kuryād evaṃ rājñaḥ priyo bhavet<BR>
04,004.042a	na karmaṇi niyuktaḥ san dhanaṃ kiṃ cid upaspṛśet<BR>
04,004.042c	prāpnoti hi haran dravyaṃ bandhanaṃ yadi vā vadham<BR>
04,004.043a	yānaṃ vastram alaṃkāraṃ yac cānyat saṃprayacchati<BR>
04,004.043c	tad eva dhārayen nityam evaṃ priyataro bhavet<BR>
04,004.043d*0119_001	evaṃ saṃyamya cittāni yatnataḥ pāṇḍunandanāḥ<BR>
04,004.043d*0120_001	yatropaviṣṭaḥ saṃkalpaṃ nopahanyād balīyasaḥ<BR>
04,004.043d*0120_002	tadāsanaṃ rājakule īpseta manujo vasan<BR>
04,004.043d*0120_003	(11ab) yathainam atra cāsīnaṃ śaṅkeran duṣṭacāriṇaḥ<BR>
04,004.043d*0120_004	(11cd) na tatropaviśej jātu yo rājavasatiṃ vaset<BR>
04,004.043d*0120_005	svabhūmau kāmam āsīta tiṣṭhed vā rājasaṃnidhau<BR>
04,004.043d*0120_006	na tv evāsanam anyasya prārthayeta kadā cana<BR>
04,004.043d*0120_007	parāsanagataṃ hy enaṃ parasya paricārakāḥ<BR>
04,004.043d*0120_008	pariṣady apakarṣeyuḥ parihāsyeta śatrubhiḥ<BR>
04,004.043d*0120_009	(22ef) nityaṃ vipratiṣiddhaṃ tu purastād āsanaṃ matam<BR>
04,004.043d*0120_010	arthārthaṃ hi yadā bhṛtyo rājānam upatiṣṭhati<BR>
04,004.043d*0120_011	(22ab) dakṣiṇaṃ vātha vāmaṃ vā bāhum āśritya paṇḍitaḥ<BR>
04,004.043d*0120_012	tiṣṭhed vinītavad rājan na purastān na pṛṣṭhataḥ<BR>
04,004.043d*0120_013	(22cd) rakṣiṇām āttaśastrāṇāṃ paścāt sthānaṃ vidhīyate<BR>
04,004.043d*0120_014	mātṛgotre svagotre vā nāmnā śīlena vā punaḥ<BR>
04,004.043d*0120_015	saṃgrahārthaṃ manuṣyāṇāṃ nityam ābhāṣitā bhavet<BR>
04,004.043d*0120_016	pūjyamāno 'pi yo rājñā naro na pratipūjayet<BR>
04,004.043d*0120_017	nainam ārādhayiṣyanti śāstā śiṣyān ivālasān<BR>
04,004.043d*0120_018	(10ab) nāsya yugyaṃ na paryaṅkaṃ nāsanaṃ na rathaṃ tathā<BR>
04,004.043d*0120_019	(10cd) ārohet sāntvito 'smīti yo rājavasatiṃ vaset<BR>
04,004.043d*0120_020	(40ab) yo vai gṛhebhyaḥ pravasan kriyamāṇam anusmaret<BR>
04,004.043d*0120_021	utthāne nityasaṃkalpo nistandrī saṃyatātmavān<BR>
04,004.043d*0120_022	parītaḥ kṣutpipāsābhyāṃ vihāya paridevanam<BR>
04,004.043d*0120_023	(40cd) duḥkhena sukham anvicched yo rājavasatiṃ vaset<BR>
04,004.043d*0120_024	(38ab) anyeṣu preṣyamāṇeṣu purastād dhīra utpatet<BR>
04,004.043d*0120_025	(38cd) kariṣyāmy aham ity eva yaḥ sa rājasu sidhyati<BR>
04,004.043d*0120_026	(39ab) uṣṇe vā yadi vā śīte rātrau vā yadi vā divā<BR>
04,004.043d*0120_027	(39cd) ādiṣṭo na vikalpeta yaḥ sa rājasu sidhyati<BR>
04,004.043d*0120_028	naivaṃ prāpto 'vamanyeta sadā martyo viśāradaḥ<BR>
04,004.043d*0120_029	(37cd) ṛjur mṛduḥ satyavādī yaḥ sa rājasu sidhyati<BR>
04,004.043d*0120_030	(31ab) naiva lābhād dharṣam iyān na vyathec ca vimānitaḥ<BR>
04,004.043d*0120_031	(31cd) samaḥ pūrṇatuleva syād yo rājavasatīṃ vaset<BR>
04,004.043d*0120_032	(37ab) alpeccho matimāñ śrīmāñ chāyevānapagaḥ sadā<BR>
04,004.043d*0120_033	dakṣaḥ pradakṣiṇo dhīraḥ sa rājavasatiṃ vaset<BR>
04,004.043d*0120_034	itihāsapurāṇajñaḥ kuśalaḥ satkathāsu ca<BR>
04,004.043d*0120_035	vadānyaḥ satyavāk cāpi sa rājavasatiṃ vaset<BR>
04,004.043d*0120_036	(24ab) na mitho bhāṣitaṃ rājño manuṣyeṣu prakāśayet<BR>
04,004.043d*0120_037	(24cd) yaṃ cāsūyanti rājānaḥ puruṣaṃ na vadec ca tam<BR>
04,004.043d*0120_038	(42ab) naiṣāṃ karmasu saṃyukto dhanaṃ kiṃ cid api spṛśet<BR>
04,004.043d*0120_039	(42cd) prāpnuyād ādadāno hi bandhaṃ vā vadham eva vā<BR>
04,004.043d*0120_040	tulyopasthitayoḥ paśyan mama cānyasya cobhayoḥ<BR>
04,004.043d*0120_041	anyaṃ puṣṇāti maddhīnam iti dhīro na muhyati<BR>
04,004.043d*0120_042	śreyāṃsaṃ hi parityajya vaidyaṃ karmaṇi karmaṇi<BR>
04,004.043d*0120_043	pāpīyāṃsaṃ prakurvīrañ śīlam eṣāṃ tathāvidham<BR>
04,004.043d*0120_044	(14ab) naiṣāṃ dāreṣu kurvīta prājño maitrīṃ kathaṃ cana<BR>
04,004.043d*0120_045	rakṣiṇaś ca na seveta yo rājavasatiṃ vaset<BR>
04,004.043d*0120_046	yadā hy abhisamīkṣeta preṣyastrībhiḥ samāgatam<BR>
04,004.043d*0120_047	buddhiṃ paribhavet tasya rājā śaṅketa vā punaḥ<BR>
04,004.043d*0120_048	śaṅkitasya punaḥ strīṣu kasya bhṛtyasya bhūmipaḥ<BR>
04,004.043d*0120_049	jīvitaṃ sādhu manyeta prakṛtistho balātkṛtaḥ<BR>
04,004.043d*0120_050	(29ab) harṣavastuṣu cāpy atra vartamāneṣu keṣu cit<BR>
04,004.043d*0120_051	(29cd) nātigāḍhaṃ prahṛṣṭaḥ syāt tāny evāsyānupūjayet<BR>
04,004.043d*0120_052	harṣād dhi mandaḥ puruṣaḥ svairaṃ kurvīta vaikṛtam<BR>
04,004.043d*0120_053	tad asyāntaḥpure vṛttam īkṣāṃ kurvīta bhūmipaḥ<BR>
04,004.043d*0120_054	antaḥpuragataṃ hy enaṃ striyaḥ klībāś ca sarvaśaḥ<BR>
04,004.043d*0120_055	vartamānaṃ yathāvac ca kutsayeyur asaṃśayam<BR>
04,004.043d*0120_056	tasmād gambhīram ātmānaṃ kṛtvā harṣaṃ niyamya ca<BR>
04,004.043d*0120_057	nityam antaḥpure rājño na vṛttiṃ kīrtayed bahiḥ<BR>
04,004.043d*0120_058	yathā hi sumahān mantro bhidyamāno haret sukham<BR>
04,004.043d*0120_059	evam antaḥpure vṛttaṃ śrūyamāṇaṃ bahir bhavet<BR>
04,004.043d*0120_060	yā tu vṛttir abāhyānāṃ bāhyānām api kevalam<BR>
04,004.043d*0120_061	ubhayeṣāṃ samastānāṃ śṛṇu rājopajīvinām<BR>
04,004.043d*0120_062	na striyo jātu manyeta bāhyo vābhyantaro 'pi vā<BR>
04,004.043d*0120_063	anujīvināṃ narendras tu sṛjed dhi sumahad bhayam<BR>
04,004.043d*0120_064	matvāsya priyam ātmānaṃ rājaratnāni rājavat<BR>
04,004.043d*0120_065	arājā rājayogyāni nopayuñjīta paṇḍitaḥ<BR>
04,004.043d*0120_066	arājānaṃ hi ratnāni rājakāntāni rājavat<BR>
04,004.043d*0120_067	bhuñjānaṃ na naraṃ rājā titikṣetānujīvinam<BR>
04,004.043d*0120_068	tasmād avyaktabhogena bhoktavyaṃ bhūtim icchatā<BR>
04,004.043d*0120_069	tulyabhogaṃ hi rājā tu bhṛtyaṃ kopena yojayet<BR>
04,004.043d*0120_070	na cāpatyena saṃprītiṃ rājñaḥ kurvīta kena cit<BR>
04,004.043d*0120_071	adhikṣiptam anarthaṃ ca dveṣyaṃ ca parivarjayet<BR>
04,004.043d*0120_072	etāṃ hi sevamānasya narasīmāṃ caturvidhām<BR>
04,004.043d*0120_073	dvidhā vicchidyate mūlaṃ rājamūlopajīvinaḥ<BR>
04,004.043d*0120_074	etais tu viparītāyā narasīmā narādhamaiḥ<BR>
04,004.043d*0120_075	tayā kurvīta saṃsargaṃ na virodhaṃ kathaṃ cana<BR>
04,004.043d*0120_076	bandhubhiś ca narendrasya balavadbhiś ca mānavaiḥ<BR>
04,004.043d*0120_077	sādhu manyeta saṃsargaṃ na virodhaṃ kathaṃ cana<BR>
04,004.043d*0120_078	tābhyāṃ tu narasīmābhyāṃ viruddhasyālpatejasaḥ<BR>
04,004.043d*0120_079	prathamaṃ chidyate nidrā dvitīyaṃ jāyate bhayam<BR>
04,004.043d*0120_080	uddhṛtānāṃ ca yo veṣaḥ kuhakānāṃ ca yo bhavet<BR>
04,004.043d*0120_081	rājaveṣaṃ ca vispaṣṭaṃ tān sarvān parivarjayet<BR>
04,004.043d*0120_082	itarābhyāṃ tu veṣābhyāṃ parihāsyeta bāndhavaiḥ<BR>
04,004.043d*0120_083	apuṃbhiś caiva puṃbhiś ca strībhiḥ strīdarśibhir naraiḥ<BR>
04,004.043d*0120_084	śakye sati na saṃbhāṣāṃ jātu kurvīta karhi cit<BR>
04,004.043d*0120_085	pratisaṃbhāṣamāṇo hi tribhir etair acetanaḥ<BR>
04,004.043d*0120_086	śyenaḥ peśīm ivādatte puruṣo bhūtim ātmanaḥ<BR>
04,004.043d*0120_087	ye ca rājñā ca satkāraṃ labheran kāraṇād iva<BR>
04,004.043d*0120_088	taiś ca sāmantadūtaiś ca pūjyamāno munir bhavet<BR>
04,004.043d*0120_089	na cāpy acaritāṃ bhūmim asaṃdiṣṭo mahīpateḥ<BR>
04,004.043d*0120_090	upaseveta medhāvī yo rājavasatiṃ vaset<BR>
04,004.043d*0120_091	(23ab) na ca saṃdarśane rājñaḥ prabandham api saṃjapet<BR>
04,004.043d*0120_092	(23cd) api caitad daridrāṇāṃ vyalīkasthānam uttamam<BR>
04,004.043d*0120_093	arthakāmā ca yā nārī rājānaṃ syād upasthitā<BR>
04,004.043d*0120_094	anujīvī tathāyuktāṃ nidhyāyan dūyate ca saḥ<BR>
04,004.043d*0120_095	tasmān nārīṃ na nidhyāyet tathāyuktāṃ vicakṣaṇaḥ<BR>
04,004.043d*0120_096	(28cd) tathā kṣutaṃ ca vātaṃ ca niṣṭhīvaṃ cācarec chanaiḥ<BR>
04,004.043d*0120_097	na narmasu hasej jātu mūḍhavṛttir hi sā smṛtā<BR>
04,004.043d*0120_098	(30cd) smitaṃ tu mṛdupūrveṇa darśayeta prasādajam<BR>
04,004.043d*0120_099	(28ab) na cākṣau na bhujau jātu na ca vākyaṃ samākṣipet<BR>
04,004.043d*0120_100	na ca tiryag avekṣeta cakṣurbhyāṃ samyag ācaret<BR>
04,004.043d*0120_101	bhrukuṭīṃ na ca kurvīta na cāṅguṣṭhair likhen mahīm<BR>
04,004.043d*0120_102	na ca gāḍhaṃ vijṛmbheta jātu rājñaḥ samīpataḥ<BR>
04,004.043d*0120_103	na praśaṃsen na cāsūyet priyeṣu ca hiteṣu ca<BR>
04,004.043d*0120_104	śrūyamāṇeṣu vā tatra dūṣyamāṇeṣu vā punaḥ<BR>
04,004.043d*0120_105	atha saṃdṛśyamāneṣu priyeṣu ca hiteṣu ca<BR>
04,004.043d*0120_106	śrūyamāṇeṣu vākyeṣu varṇayed amṛtaṃ yathā<BR>
04,004.043d*0120_107	na rājñaḥ pratikūlāni sevamānaḥ sukhī bhavet<BR>
04,004.043d*0120_108	putro vā yadi vā bhrātā yady apy ātmasamo bhavet<BR>
04,004.043d*0120_109	apramatto hi rājānaṃ rañjayec chīlasaṃpadā<BR>
04,004.043d*0120_110	utthānena tu medhāvī śaucena vividhena ca<BR>
04,004.043d*0120_111	snānaṃ hi vastraśuddhiś ca śārīraṃ śaucam ucyate<BR>
04,004.043d*0120_112	asaktiḥ prakṛtārtheṣu dvitīyaṃ śaucam ucyate<BR>
04,004.043d*0120_113	rājā bhojo virāṭ samrāṭ kṣatriyo bhūpatir nṛpaḥ<BR>
04,004.043d*0120_114	ya etaiḥ stūyate śabdaiḥ kas taṃ nārcitum arhati<BR>
04,004.043d*0120_115	tasmād bhakto hi yuktaḥ san satyavādī jitendriyaḥ<BR>
04,004.043d*0120_116	medhāvī dhṛtimān prājñaḥ saṃśrayeta mahīpatim<BR>
04,004.043d*0120_117	kṛtajñaṃ prājñam akṣudraṃ dṛḍhabhaktiṃ jitendriyam<BR>
04,004.043d*0120_118	vardhamānaṃ sthitaṃ sthāne saṃśrayeta mahīpatim<BR>
04,004.043d*0120_119	eṣa vaḥ samudācāraḥ samuddiṣṭo yathāvidhi<BR>
04,004.043d*0120_120	yathārthān saṃprapatsyante pārtha rājopajīvinaḥ<BR>
04,004.043d*0121_001	arthāḥ sidhyanti kauravya na cārthāḥ pratiyānti ca<BR>
04,004.043d*0122_001	rājaveṣaṃ hi vispaṣṭaṃ sevyamāno na vadhyate<BR>
04,004.044a	saṃvatsaram imaṃ tāta tathāśīlā bubhūṣavaḥ<BR>
04,004.044c	atha svaviṣayaṃ prāpya yathākāmaṃ cariṣyatha<BR>
04,004.044d*0123_000	vaiśaṃpāyanaḥ<BR>
04,004.044d*0123_001	taṃ tathety abruvan pārthāḥ pitṛkalpaṃ yaśasvinam<BR>
04,004.044d*0123_002	prahṛṣṭāś cābhivādyainam upātiṣṭhan paraṃtapāḥ<BR>
04,004.044d*0123_003	teṣāṃ pratiṣṭhamānānāṃ mantrāṃś ca brāhmaṇo 'japat<BR>
04,004.044d*0123_004	bhavāya rāṣṭralābhāya parāya vijayāya ca<BR>
04,004.044d*0124_001	tato 'bravīd asau vipro vācam āśīḥ prayujya ca<BR>
04,004.044d*0124_002	svadravyapratilābhāya śatrūṇāṃ mardanāya ca<BR>
04,004.044d*0124_003	svasti vo 'stu śivaḥ panthā drakṣyāmi punar āgatān<BR>
04,004.044d*0124_004	ity uktā hṛṣṭamanaso guruṇā tena dhīmatā<BR>
04,004.044d*0124_005	yudhiṣṭhiramukhāḥ sarve gantuṃ samupacakramuḥ<BR>
04,004.045	yudhiṣṭhira uvāca<BR>
04,004.045a	anuśiṣṭāḥ sma bhadraṃ te naitad vaktāsti kaś cana<BR>
04,004.045c	kuntīm ṛte mātaraṃ no viduraṃ ca mahāmatim<BR>
04,004.046a	yad evānantaraṃ kāryaṃ tad bhavān kartum arhati<BR>
04,004.046c	tāraṇāyāsya duḥkhasya prasthānāya jayāya ca<BR>
04,004.047	vaiśaṃpāyana uvāca<BR>
04,004.047a	evam uktas tato rājñā dhaumyo 'tha dvijasattamaḥ<BR>
04,004.047c	akarod vidhivat sarvaṃ prasthāne yad vidhīyate<BR>
04,004.048a	teṣāṃ samidhya tān agnīn mantravac ca juhāva saḥ<BR>
04,004.048c	samṛddhivṛddhilābhāya pṛthivīvijayāya ca<BR>
04,004.048d*0125_001	teṣāṃ pratiṣṭhamānānāṃ dhaumyo mantrāṃs tathājapat<BR>
04,004.048d*0125_002	sarvavighnapraśamanān arthasiddhikarāṃs tathā<BR>
04,004.048d*0125_003	tataḥ pāvakam ujjvālya mantrahavyapuraskṛtam<BR>
04,004.049a	agniṃ pradakṣiṇaṃ kṛtvā brāhmaṇāṃś ca tapodhanān<BR>
04,004.049b*0126_001	abhivādya tataḥ sarve prādravan saha kṛṣṇayā<BR>
04,004.049c	yājñasenīṃ puraskṛtya ṣaḍ evātha pravavrajuḥ<BR>
04,004.049d*0127_001	gateṣu teṣu vīreṣu dhaumyo 'pi japatāṃ varaḥ<BR>
04,004.049d*0127_002	agnihotrāṇy upādāya pāñcālān abhyagacchata<BR>
04,004.049d*0127_003	indrasenādayaś caiva yathoktāḥ prāpya yādavān<BR>
04,004.049d*0127_004	rathān aśvāṃś ca rakṣantaḥ sukham ūṣuḥ susaṃvṛtāḥ<BR>
04,004.049d*0128_001	tena vyapur yadudare muditāḥ parivāritāḥ<BR>
04,004.049d*0128_002	iti yudhiṣṭhiraśāsanam akṣyate<BR>
04,004.049d*0128_003	natiparā rathasūtasasādinaḥ<BR>
04,004.049d*0128_004	drutataraṃ samupetya tadā suta<BR>
04,004.049d*0128_005	pratidinaṃ vyadadhur hṛdi maṅgalam<BR>
04,004.049d*0129_001	prādravan saha dhaumyena baddhaśastrā vanād vanam<BR>
04,005.001	vaiśaṃpāyana uvāca<BR>
04,005.001a	te vīrā baddhanistriṃśās tatāyudhakalāpinaḥ<BR>
04,005.001c	baddhagodhāṅgulitrāṇāḥ kālindīm abhito yayuḥ<BR>
04,005.002a	tatas te dakṣiṇaṃ tīram anvagacchan padātayaḥ<BR>
04,005.002b*0130_001	siṃhān vyāghrān varāhāṃś ca mārayanti ca sarvaśaḥ<BR>
04,005.002b*0131_001	nivṛttavanavāsā vai svarāṣṭraṃ prepsavas tadā<BR>
04,005.002b*0132_001	tataḥ pratyak prayātās te saṃkrāmanto vanād vanam<BR>
04,005.002c	vasanto giridurgeṣu vanadurgeṣu dhanvinaḥ<BR>
04,005.002d*0133_001	palvaleṣu ca ramyeṣu nadīnāṃ saṃgameṣu ca<BR>
04,005.002d*0133_002	drumān nānāvidhākārān nānāvidhalatākulān<BR>
04,005.002d*0133_003	kusumāḍhyān manaḥkāntāñ śubhagandhamanoramān<BR>
04,005.002d*0134_001	campakān bakulāṃś caiva puṃnāgān ketakīs tathā<BR>
04,005.002d*0134_002	pāribhadrān karañjāṃś ca anyāṃś ca vividhān drumān<BR>
04,005.002d*0135_001	pārthā nirīkṣamāṇāś ca tān drumān puṣpamālinaḥ<BR>
04,005.002d*0135_002	jighrantaḥ puṣpagandhāṃś ca susugandhān manoramān<BR>
04,005.003a	vidhyanto mṛgajātāni maheṣvāsā mahābalāḥ<BR>
04,005.003c	uttareṇa daśārṇāṃs te pāñcālān dakṣiṇena tu<BR>
04,005.003d*0136_001	uṣitvā dvādaśa samā vane parapuraṃjayāḥ<BR>
04,005.004a	antareṇa yakṛllomāñ śūrasenāṃś ca pāṇḍavāḥ<BR>
04,005.004c	lubdhā bruvāṇā matsyasya viṣayaṃ prāviśan vanāt<BR>
04,005.004d*0137_001	dhanvino baddhanistriṃśā vivarṇāḥ śmaśrudhāriṇaḥ<BR>
04,005.004d*0138_001	gavāḍhyam arthasaṃpannaṃ hṛṣṭapuṣṭajanāvṛtam<BR>
04,005.004d*0139_001	tatra dhaumyaṃ mahātmānaṃ pāṇḍaveyā vyasarjayan<BR>
04,005.004d*0139_002	agnihotraṃ paricaran so 'buddho 'vasad āśrame<BR>
04,005.004d*0140_001	tatas teṣu prayāteṣu pāṇḍaveṣu mahātmasu<BR>
04,005.004d*0140_002	indrasenamukhāś caiva yathoktaṃ prāpya nirvṛtāḥ<BR>
04,005.004d*0140_003	rathān aśvāṃś ca rakṣantaḥ sukham ūṣuḥ susaṃvṛtāḥ<BR>
04,005.005a	tato janapadaṃ prāpya kṛṣṇā rājānam abravīt<BR>
04,005.005c	paśyaikapadyo dṛśyante kṣetrāṇi vividhāni ca<BR>
04,005.005d*0141_001	vṛkṣāṃś copavanopetān grāmāṇāṃ nagarasya ca<BR>
04,005.006a	vyaktaṃ dūre virāṭasya rājadhānī bhaviṣyati<BR>
04,005.006c	vasāmeha parāṃ rātriṃ balavān me pariśramaḥ<BR>
04,005.006d*0142_001	tac chrutvā vacanaṃ tasyāḥ prāha rājā yudhiṣṭhiraḥ<BR>
04,005.006d*0143_000	yudhiṣṭhiraḥ<BR>
04,005.006d*0143_001	imāṃ kamalapatrākṣīṃ draupadīṃ mādrinandana<BR>
04,005.006d*0143_002	bāhubhyāṃ parigṛhyaināṃ muhūrtaṃ nakula vraja<BR>
04,005.006d*0143_003	neto dūre virāṭasya nagaraṃ bharatarṣabha<BR>
04,005.006d*0143_004	rājadhānyāṃ nivatsyāmaḥ sumuktam iva no vanam<BR>
04,005.006d*0143_004	nakulaḥ<BR>
04,005.006d*0143_005	pūrvāhṇe mṛgayāṃ gatvā vane viddhā mahāmṛgāḥ<BR>
04,005.006d*0143_006	aṭavī ca mayā dūraṃ sṛtā mṛgavadhepsunā<BR>
04,005.006d*0143_007	viṣamā hy atidurgā ca vegavat paridhāvatā<BR>
04,005.006d*0143_008	so 'haṃ gharmābhitapto vai nainām ādātum utsahe<BR>
04,005.006d*0143_008	yudhiṣṭhiraḥ<BR>
04,005.006d*0143_009	sahadeva tvam ādāya muhūrtaṃ draupadīṃ naya<BR>
04,005.006d*0143_010	sahadevaḥ<BR>
04,005.006d*0143_010	rājadhānyāṃ nivatsyāmaḥ sumuktam iva no vanam<BR>
04,005.006d*0143_011	aham apy asmi tṛṣitaḥ kṣudhayābhiprapīḍitaḥ<BR>
04,005.006d*0143_012	śrānto gharmābhitapto vai nainām ādātum utsahe<BR>
04,005.007	yudhiṣṭhira uvāca<BR>
04,005.007a	dhanaṃjaya samudyamya pāñcālīṃ vaha bhārata<BR>
04,005.007b*0144_001	ehi vīra viśālākṣa vīrasiṃha ivārjuna<BR>
04,005.007b*0144_002	imāṃ kamalapatrākṣīṃ draupadīṃ drupadātmajām<BR>
04,005.007b*0144_003	parigṛhya muhūrtaṃ tvaṃ bāhubhyāṃ kuśalaṃ vraja<BR>
04,005.007c	rājadhānyāṃ nivatsyāmo vimuktāś ca vanāditaḥ<BR>
04,005.008	vaiśaṃpāyana uvāca<BR>
04,005.008*0145_001	guror vacanam ājñāya saṃprahṛṣṭo dhanaṃjayaḥ<BR>
04,005.008a	tām ādāyārjunas tūrṇaṃ draupadīṃ gajarāḍ iva<BR>
04,005.008b*0146_001	pravavrāja mahābāhur arjunaḥ priyadarśanaḥ<BR>
04,005.008b*0146_002	jaṭilo valkaladharaḥ śaratūṇadhanurdharaḥ<BR>
04,005.008b*0146_003	skandhe kṛtvā varārohāṃ bālām āyatalocanām<BR>
04,005.008c	saṃprāpya nagarābhyāśam avatārayad arjunaḥ<BR>
04,005.009a	sa rājadhānīṃ saṃprāpya kaunteyo 'rjunam abravīt<BR>
04,005.009c	kvāyudhāni samāsajya pravekṣyāmaḥ puraṃ vayam<BR>
04,005.009d*0147_001	imāni puruṣavyāghra āyudhāni paraṃtapa<BR>
04,005.009d*0147_002	kasmin nyāsayitavyāni guptiś caiṣāṃ kathaṃ bhavet<BR>
04,005.010a	sāyudhāś ca vayaṃ tāta pravekṣyāmaḥ puraṃ yadi<BR>
04,005.010c	samudvegaṃ janasyāsya kariṣyāmo na saṃśayaḥ<BR>
04,005.010d*0148_001	gāṇḍīvaṃ ca mahad gāḍhaṃ loke ca viditaṃ nṛṇām<BR>
04,005.010d*0148_002	tac ced āyudham ādāya gacchāmo nagaraṃ vayam<BR>
04,005.010d*0148_003	kṣipram asmān vijānīyur manuṣyā nātra saṃśayaḥ<BR>
04,005.010d*0149_001	kathaṃ nāviṣkṛtāḥ syāmo dhārtarāṣṭrasya māriṣa<BR>
04,005.010d*0150_001	āśaṃkāṃ ca kariṣyāmo janasyāsya na saṃśayaḥ<BR>
04,005.011a	tato dvādaśa varṣāṇi praveṣṭavyaṃ vanaṃ punaḥ<BR>
04,005.011c	ekasminn api vijñāte pratijñātaṃ hi nas tathā<BR>
04,005.011d*0151_001	tasmāc chastrāṇi sarvāṇi pracchādyānyatra yatra vā<BR>
04,005.011d*0151_002	vaiśaṃpāyanaḥ<BR>
04,005.011d*0151_002	praviśema puraṃ śreṣṭhaṃ tathā samyak kṛtaṃ bhavet<BR>
04,005.011d*0151_003	ajātaśatror vacanaṃ śrutvā caiva mahāyaśāḥ<BR>
04,005.011d*0151_004	uvāca dharmaputraṃ tam arjunaḥ paravīrahā<BR>
04,005.012	arjuna uvāca<BR>
04,005.012a	iyaṃ kūṭe manuṣyendra gahanā mahatī śamī<BR>
04,005.012c	bhīmaśākhā durārohā śmaśānasya samīpataḥ<BR>
04,005.013a	na cāpi vidyate kaś cin manuṣya iha pārthiva<BR>
04,005.013b*0152_001	yo 'smān nidadhato draṣṭā bhavec chastrāṇi pārthiva<BR>
04,005.013b*0153_001	dhanurbhiḥ puruṣaṃ kṛtvā carmakeśāsthisaṃvṛtam<BR>
04,005.013b*0153_002	udbandhanam iva kṛtvā ca dhanur jyāpāśasaṃvṛtam<BR>
04,005.013b*0154_001	evaṃ parihariṣyanti manuṣyā vanacāriṇaḥ<BR>
04,005.013b*0155_001	atraivaṃ nāvabudhyante manuṣyāḥ ke cid āyudham<BR>
04,005.013c	utpathe hi vane jātā mṛgavyālaniṣevite<BR>
04,005.013d*0156_001	vipulākīrṇaśākhā ca vāyasair upasevitā<BR>
04,005.013d*0156_002	snehānubaddhāṃ paśyāmi durārohām imāṃ śamīm<BR>
04,005.013d*0157_001	samīpe ca śmaśānasya gahanasya viśeṣataḥ<BR>
04,005.014a	samāsajyāyudhāny asyāṃ gacchāmo nagaraṃ prati<BR>
04,005.014c	evam atra yathājoṣaṃ vihariṣyāma bhārata<BR>
04,005.014d@002_0001	eṣā śamī pāpaharā sadaiva<BR>
04,005.014d@002_0002	yātrotsavānāṃ vijayāya hetuḥ<BR>
04,005.014d@002_0003	atrāyudhānāṃ kṛtasaṃniveśe<BR>
04,005.014d@002_0004	kṛtārthakāmā jayamaṅgalaṃ ca<BR>
04,005.014d@002_0005	pradakṣiṇīkṛtya śamīlatāṃ te<BR>
04,005.014d@002_0006	praṇamya cānarcur atha pravīrāḥ<BR>
04,005.014d@002_0007	mṛtpiṇḍam ādāya nijāñcalena<BR>
04,005.014d@002_0008	sūtiṃ cakāra prathamaṃ kirīṭī<BR>
04,005.014d@002_0009	śamī śamayate pāpaṃ śamī śamayate ripūn<BR>
04,005.014d@002_0010	śamī śamayate rogāñ chamī sarvārthasādhanā<BR>
04,005.014d@002_0011	rāmaḥ sītāṃ samādāya tvatprasādāc chamītale<BR>
04,005.014d@002_0012	kṛtakṛtyaḥ pure prāptaḥ prasādāt te tathāstu me<BR>
04,005.015	vaiśaṃpāyana uvāca<BR>
04,005.015a	evam uktvā sa rājānaṃ dharmātmānaṃ yudhiṣṭhiram<BR>
04,005.015c	pracakrame nidhānāya śastrāṇāṃ bharatarṣabha<BR>
04,005.015d*0158_001	tāni sarvāṇi saṃnahya pañca pañcācalopamāḥ<BR>
04,005.015d*0158_002	āyudhāni kalāpāṃś ca nistriṃśāṃś cātulaprabhān<BR>
04,005.015d*0159_001	tato yudhiṣṭhiro rājā sahadevam uvāca ha<BR>
04,005.015d*0159_002	āruhyemāṃ śamīṃ vīra nidhatsvehāyudhāni naḥ<BR>
04,005.015d*0159_003	iti saṃdiśya taṃ pārthaḥ punar eva dhanaṃjayam<BR>
04,005.015d*0159_004	abravīd āyudhānīha nidhātuṃ bharatarṣabha<BR>
04,005.016a	yena devān manuṣyāṃś ca sarpāṃś caikaratho 'jayat<BR>
04,005.016a*0160_001	**** **** piśācoragarākṣasān<BR>
04,005.016a*0160_002	nivātakavacāṃś cāpi paulomāṃś ca paraṃtapaḥ<BR>
04,005.016a*0160_003	kālakeyāṃś ca durdharṣān<BR>
04,005.016c	sphītāñjanapadāṃś cānyān ajayat kurunandanaḥ<BR>
04,005.017a	tad udāraṃ mahāghoṣaṃ sapatnagaṇasūdanam<BR>
04,005.017c	apajyam akarot pārtho gāṇḍīvam abhayaṃkaram<BR>
04,005.018a	yena vīraḥ kurukṣetram abhyarakṣat paraṃtapaḥ<BR>
04,005.018b*0161_001	jṛmbhite ca dhanuṣyastraṃ nyāsārthaṃ nṛpasattamaḥ<BR>
04,005.018b*0161_002	dharmaputro mahātejāḥ sarvalokavaśīkaram<BR>
04,005.018b*0161_003	bhujaṃgabhogasadṛśaṃ maṇikāñcanabhūṣitam<BR>
04,005.018b*0161_004	vitrāsanaṃ dānavānāṃ rākṣasānāṃ ca nityaśaḥ<BR>
04,005.018c	amuñcad dhanuṣas tasya jyām akṣayyāṃ yudhiṣṭhiraḥ<BR>
04,005.019a	pāñcālān yena saṃgrāme bhīmaseno 'jayat prabhuḥ<BR>
04,005.019c	pratyaṣedhad bahūn ekaḥ sapatnāṃś caiva digjaye<BR>
04,005.020a	niśamya yasya visphāraṃ vyadravanta raṇe pare<BR>
04,005.020c	parvatasyeva dīrṇasya visphoṭam aśaner iva<BR>
04,005.021a	saindhavaṃ yena rājānaṃ parāmṛṣata cānagha<BR>
04,005.021b*0162_001	yena krodhavaśāñ jaghne parvate gandhamādane<BR>
04,005.021b*0162_002	divyaṃ saugandhikaṃ puṣpaṃ yenājaiṣīt sa pāṇḍavaḥ<BR>
04,005.021b*0162_003	trigartān yena saṃgrāme jitvā traigartam ānayat<BR>
04,005.021b*0162_004	indrāyudhasamasparśaṃ vajrahāṭakabhūṣitam<BR>
04,005.021c	jyāpāśaṃ dhanuṣas tasya bhīmaseno 'vatārayat<BR>
04,005.021d*0163_001	nakulaṃ punar āhūya dharmarājo yudhiṣṭhiraḥ<BR>
04,005.021d*0163_002	uvāca yena saṃgrāme sarvaśatrūñ jighāṃsasi<BR>
04,005.021d*0163_003	surāṣṭrāñ jitavān yena śārṅgagāṇḍīvasaṃnibham<BR>
04,005.021d*0163_004	suvarṇavikṛtaṃ sāram indrāyudhanibhaṃ varam<BR>
04,005.021d*0163_005	tavānurūpaṃ sudṛḍhaṃ cāpam etad alaṃkṛtam<BR>
04,005.021d*0163_006	tat sraṃsayitvā jyāpāśaṃ nidhātuṃ dhanur āhara<BR>
04,005.021d*0163_007	sahadevaṃ ca saṃprekṣya punar dharmasuto 'bravīt<BR>
04,005.021d*0163_008	kaliṅgān dākṣiṇātyāṃś ca māgadhāṃś cārimardana<BR>
04,005.021d*0163_009	yenaiva śatrūn samare adhākṣīr arimardana<BR>
04,005.021d*0163_010	tat sraṃsayitvā jyāpāśaṃ nidhātuṃ dhanur āhara<BR>
04,005.021d*0164_001	ajayad dakṣiṇām āśāṃ dhanuṣā yena pāṇḍavaḥ<BR>
04,005.021d*0165_001	tad asajyaṃ dhanuś cakre nakulo dhanur ātmanaḥ<BR>
04,005.021d*0165_002	kaliṅgān dākṣiṇātyāṃś ca yenājayad ariṃdamaḥ<BR>
04,005.022a	ajayat paścimām āśāṃ dhanuṣā yena pāṇḍavaḥ<BR>
04,005.022b*0166_001	mādrīputro mahābāhus tāmrāsyo mitabhāṣitā<BR>
04,005.022c	tasya maurvīm apākarṣac chūraḥ saṃkrandano yudhi<BR>
04,005.022d*0167_001	kule nāsti samo rūpe yasyeti nakulaḥ smṛtaḥ<BR>
04,005.022d*0168_001	tena tasyābhavan nāma nakuleti dhanaṃjaya<BR>
04,005.023a	dakṣiṇāṃ dakṣiṇācāro diśaṃ yenājayat prabhuḥ<BR>
04,005.023b*0169_001	yasmāl laghutaro nāsti kiṃ cid yoddhāsi carmaṇi<BR>
04,005.023c	apajyam akarod vīraḥ sahadevas tadāyudham<BR>
04,005.024a	khaḍgāṃś ca pītān dīrghāṃś ca kalāpāṃś ca mahādhanān<BR>
04,005.024c	vipāṭhān kṣuradhārāṃś ca dhanurbhir nidadhuḥ saha<BR>
04,005.024d*0170_000	vaiśaṃpāyana uvāca<BR>
04,005.024d*0170_001	athānvaśāt sa nakulaṃ kuntīputro yudhiṣṭhiraḥ<BR>
04,005.024d*0170_002	āruhyemāṃ śamīṃ vīra dhanūṃṣy etāni nikṣipa<BR>
04,005.024d@003_0001	āyudhāni kalāpāṃś ca gadāś ca vipulās tathā<BR>
04,005.024d@003_0002	tāni sarvāṇi saṃnahya vāsobhiḥ pariveṣṭya ca<BR>
04,005.024d@003_0003	āruhya yāvad etāni nidhātuṃ vihagair vṛtām<BR>
04,005.024d@003_0004	vaiśaṃpāyanaḥ<BR>
04,005.024d@003_0004	śamīm āruhya mahatīṃ nikṣipāmy āyudhāni naḥ<BR>
04,005.024d@003_0005	sa hi dharmeṇa dharmātmā tadā ghoratare vane<BR>
04,005.024d@003_0006	araṇīparvaṇaḥ kāle varadattaḥ paraṃtapaḥ<BR>
04,005.024d@003_0007	tāny āyudhāny upādāya kuntīputro yudhiṣṭhiraḥ<BR>
04,005.024d@003_0008	sa vacaḥ puruṣavyāghraḥ provāca madhurākṣaram<BR>
04,005.024d@003_0009	yudhiṣṭhiraḥ<BR>
04,005.024d@003_0009	yudhiṣṭhiraḥ śucir bhūtvā manasābhipraṇamya ca<BR>
04,005.024d@003_0010	brahmāṇam indraṃ varadaṃ kuberaṃ varuṇānilau<BR>
04,005.024d@003_0011	rudraṃ yamaṃ ca viṣṇuṃ ca somārkau dharmam eva ca<BR>
04,005.024d@003_0012	pṛthivīm antarikṣaṃ ca diśaś copadiśas tathā<BR>
04,005.024d@003_0013	vasūṃś ca marutaś caiva jvalanaṃ cātitejasam<BR>
04,005.024d@003_0014	divācarā rātricarāṇi cāpi<BR>
04,005.024d@003_0015	yānīha bhūtāny anukīrtitāni<BR>
04,005.024d@003_0016	tebhyo namaskṛtya ca suvratebhyaḥ<BR>
04,005.024d@003_0017	praṇamya teṣāṃ śaraṇaṃ gato 'ham<BR>
04,005.024d@003_0018	sarvāyudhānīha mahābalāni<BR>
04,005.024d@003_0019	nyāsaṃ mahādevasamīpato vai<BR>
04,005.024d@003_0020	nyasyāmy ahaṃ vāyusamīpataś ca<BR>
04,005.024d@003_0021	vanaspatīnāṃ ca saparvatānām<BR>
04,005.024d@003_0022	eṣa nyāso mayā dattaḥ sūryasomānilāntike<BR>
04,005.024d@003_0023	mahyaṃ pārthāya vā deyaṃ pūrṇe varṣe trayodaśe<BR>
04,005.024d@003_0024	nedaṃ bhīme pradātavyam ayaṃ kruddho vṛkodaraḥ<BR>
04,005.024d@003_0025	amarṣān nityasaṃrabdho dhṛtarāṣṭrasutān prati<BR>
04,005.024d@003_0026	apūrṇakāle praharet krodhasaṃjātamatsaraḥ<BR>
04,005.024d@003_0027	punaḥ praveśo naḥ syāt tu vanavāsāya sarvathā<BR>
04,005.024d@003_0028	samaye paripūrṇe tu dhārtarāṣṭrān nihanmahe<BR>
04,005.024d@003_0029	eṣa cārthaś ca dharmaś ca kāmaḥ kīrtiḥ kulaṃ yaśaḥ<BR>
04,005.024d@003_0030	vaiśaṃpāyanaḥ<BR>
04,005.024d@003_0030	mamāyattam idaṃ sarvaṃ jīvitaṃ ca na saṃśayaḥ<BR>
04,005.024d@003_0031	so 'vatīrya mahāprājñaḥ pāṇḍavaḥ satyavikramaḥ<BR>
04,005.024d@003_0032	bhīmaṃ kaṇṭhe pariṣvajya cānunīya narādhipaḥ<BR>
04,005.024d@003_0033	daivatebhyo namaskṛtvā śamīṃ kṛtvā pradakṣiṇam<BR>
04,005.024d@003_0034	nagaraṃ gantum āyātāḥ sarve te bhrātaraḥ saha<BR>
04,005.025a	tām upāruhya nakulo dhanūṃṣi nidadhat svayam<BR>
04,005.025b*0171_001	gāṇḍīvaṃ cāparaṃ tatra caturbhir nidadhe saha<BR>
04,005.025c	yāni tasyāvakāśāni dṛḍharūpāṇy amanyata<BR>
04,005.026a	yatra cāpaśyata sa vai tiro varṣāṇi varṣati<BR>
04,005.026c	tatra tāni dṛḍhaiḥ pāśaiḥ sugāḍhaṃ paryabandhata<BR>
04,005.027a	śarīraṃ ca mṛtasyaikaṃ samabadhnanta pāṇḍavāḥ<BR>
04,005.027c	vivarjayiṣyanti narā dūrād eva śamīm imām<BR>
04,005.027e	ābaddhaṃ śavam atreti gandham āghrāya pūtikam<BR>
04,005.028a	aśītiśatavarṣeyaṃ mātā na iti vādinaḥ<BR>
04,005.028b*0172_001	yayā jātā sma vṛddhā sma iti vai vyāharanti te<BR>
04,005.028c	kuladharmo 'yam asmākaṃ pūrvair ācarito 'pi ca<BR>
04,005.028e	samāsajānā vṛkṣe 'sminn iti vai vyāharanti te<BR>
04,005.028f*0173_001	tasmād vṛkṣād apākramya vyāharantas tatas tataḥ<BR>
04,005.029a	ā gopālāvipālebhya ācakṣāṇāḥ paraṃtapāḥ<BR>
04,005.029c	ājagmur nagarābhyāśaṃ pārthāḥ śatrunibarhaṇāḥ<BR>
04,005.029d@004A_0001	tatra te vai mahātmāno durgāṃ bhaktipuraskṛtāḥ<BR>
04,005.029d@004A_0002	smarantaḥ pūjayāṃ cakrur devīṃ durgavināśinīm<BR>
04,005.029d@004A_0003	sā pūjitā tadā sarvaiḥ pāṇḍavaiś ca samāhitaiḥ<BR>
04,005.029d@004A_0004	prasannā vāg uvācātha smayantī viyati sthitā<BR>
04,005.029d@004A_0005	na bhetavyaṃ mahābhāgā durgam etat tariṣyatha<BR>
04,005.029d@004A_0006	kṛtīṣṇā * * * * * āyudhāny upalapsyatha<BR>
04,005.029d@004A_0007	tīrṇapratijñāḥ sudhiyaḥ śatrūn api vijeṣyatha<BR>
04,005.029d@004A_0008	ity uktvāntarhitā sadyaḥ pāṇḍavā vismayaṃ yayuḥ<BR>
04,005.029d@004B_0000	vaiśaṃpāyana uvāca<BR>
04,005.029d@004B_0001	virāṭanagaraṃ ramyaṃ praviśann eva bhūpate<BR>
04,005.029d@004B_0002	stunoti manasā devīṃ kuntīputro yudhiṣṭhiraḥ<BR>
04,005.029d@004B_0003	bhrātṛbhiḥ sahito rājaṃs tavaiva prapitāmahaḥ<BR>
04,005.029d@004B_0004	duḥkhaśokena saṃtapto draupadyā saha bhārata<BR>
04,005.029d@004B_0005	kṛtāñjalipuṭo bhūtvā vanavāsād vinirgataḥ<BR>
04,005.029d@004B_0006	bhaktyā paramayā yukto durgāṃ durgatināśinīm<BR>
04,005.029d@004B_0007	mahiṣāsuradarpaghnīṃ sarvalokanamaskṛtām<BR>
04,005.029d@004B_0008	śailarājasutāṃ gaurīṃ varadām abhayapradām<BR>
04,005.030a	jayo jayanto vijayo jayatseno jayadbalaḥ<BR>
04,005.030c	iti guhyāni nāmāni cakre teṣāṃ yudhiṣṭhiraḥ<BR>
04,005.030d@004C_0001	virāṭanagaraṃ ramyaṃ gacchamāno yudhiṣṭhiraḥ<BR>
04,005.030d@004C_0002	tuṣṭāva manasā devīṃ durgāṃ tribhuvaneśvarīm<BR>
04,005.030d@004C_0003	yaśodāgarbhasaṃbhūtāṃ devasya bhaginīṃ priyām<BR>
04,005.030d@004C_0004	nandagopakule jātāṃ maṅgalyāṃ kulavardhinīm<BR>
04,005.030d@004C_0005	kaṃsavidrāvaṇakarīm asurāṇāṃ kṣayaṃkarīm<BR>
04,005.030d@004C_0006	śilātalasamutkṣiptām ākāśāntaragāminīm<BR>
04,005.030d@004C_0007	vāsudevaṃ smarantīṃ ca divyāṃ māyākarīṃ varām<BR>
04,005.030d@004C_0008	bhārāvataraṇe puṇye ye smaranti sadā śivām<BR>
04,005.030d@004C_0009	tān vai tārayate pāpāt paṅke gām iva durbalām<BR>
04,005.030d@004C_0010	oṃ namo 'stu varade devi kumāri priyadarśane<BR>
04,005.030d@004C_0011	bālabhāvāsurendrāṇi ghaṇṭālī vikaṭotkaṭe<BR>
04,005.030d@004C_0012	caturbhuje caturvaktre caturdaṃṣṭre mahāsuri<BR>
04,005.030d@004C_0013	mahādevi maheṣvāse jayanti vijayaprade<BR>
04,005.030d@004C_0014	bhūtarātri mahāraudre cāṣṭamīnavamīpriye<BR>
04,005.030d@004C_0015	kapile piṅgale jvāle hiraṇyakanakaprade<BR>
04,005.030d@004C_0016	śaśisūryamahābhāge vidyujjvalitakuṇḍale<BR>
04,005.030d@004C_0017	meruvindhyāntaragate apsarogaṇasevite<BR>
04,005.030d@004C_0018	kāli kāli mahākāli khaḍgakhaṭvāṅgadhāriṇi<BR>
04,005.030d@004C_0019	triśūlavarade devi trinetre bhuvaneśvari<BR>
04,005.030d@004C_0020	devi devāś ca pūjanti pūrṇamāsīṃ caturdaśīm<BR>
04,005.030d@004C_0021	so 'haṃ rājyaparibhraṣṭas tv aśaktaś ca viśeṣataḥ<BR>
04,005.030d@004C_0022	ahaṃ śaraṇam āpannas tava devi sureśvari<BR>
04,005.030d@004C_0023	śrīdevī uvāca<BR>
04,005.030d@004C_0023	trāhi māṃ padmapatrākṣi satyena svāminī bhava<BR>
04,005.030d@004C_0024	śṛṇu vatsa mahābāho saṃgrāme vijayas tava<BR>
04,005.030d@004C_0025	matprasādād vinirmukto hatvā kauravavāhinīm<BR>
04,005.030d@004C_0026	niṣkaṇṭakaṃ kṛtaṃ rājyaṃ bhokṣyase bhrātṛbhiḥ saha<BR>
04,005.030d@004C_0027	iti guhyatamaṃ stotraṃ pavitraṃ pāpanāśanam<BR>
04,005.030d@004C_0028	kīrtayiṣyanti ye lokā na teṣāṃ vidyate bhayam<BR>
04,005.030d@004C_0029	saṃgrāme śatrusaṃbādhe vivāde caurasaṃkaṭe<BR>
04,005.030d@004C_0030	prasthāne vā praveśe vā yaḥ kaś cin māṃ smariṣyati<BR>
04,005.030d@004C_0031	vaiśaṃpāyana uvāca<BR>
04,005.030d@004C_0031	tasyāhaṃ sarvakāryāṇi sādhayiṣyāmi pāṇḍava<BR>
04,005.030d@004C_0032	ity uktvā pāṇḍavaṃ devī tatraivāntaradhīyata<BR>
04,005.031a	tato yathāpratijñābhiḥ prāviśan nagaraṃ mahat<BR>
04,005.031c	ajñātacaryāṃ vatsyanto rāṣṭre varṣaṃ trayodaśam<BR>
04,005.031d@004D_0000	vaiśaṃpāyana uvāca<BR>
04,005.031d@004D_0001	virāṭanagaraṃ ramyaṃ gacchamāno yudhiṣṭhiraḥ<BR>
04,005.031d@004D_0002	astuvan manasā devīṃ durgāṃ tribhuvaneśvarīm<BR>
04,005.031d@004D_0003	yaśodāgarbhasaṃbhūtāṃ nārāyaṇavarapriyām<BR>
04,005.031d@004D_0004	nandagopakule jātāṃ maṅgalyāṃ kulavardhinīm<BR>
04,005.031d@004D_0005	kaṃsavidrāvaṇakarīm asurāṇāṃ kṣayaṃkarīm<BR>
04,005.031d@004D_0006	śilātaṭavinikṣiptām ākāśaṃ prati gāminīm<BR>
04,005.031d@004D_0007	vāsudevasya bhaginīṃ divyamālyavibhūṣitām<BR>
04,005.031d@004D_0008	divyāmbaradharāṃ devīṃ khaḍgakheṭakadhāriṇīm<BR>
04,005.031d@004D_0009	stotuṃ pracakrame bhūyo vividhaiḥ stotrasaṃbhavaiḥ<BR>
04,005.031d@004D_0010	āmantrya darśanākāṅkṣī rājā devīṃ sahānujaḥ<BR>
04,005.031d@004D_0011	namo 'stu varade kṛṣṇe kumāri brahmacāriṇi<BR>
04,005.031d@004D_0012	bālārkasadṛśākāre pūrṇacandranibhānane<BR>
04,005.031d@004D_0013	caturbhuje caturvaktre pīnaśroṇipayodhare<BR>
04,005.031d@004D_0014	mayūrapicchavalaye keyūrāṅgadadhāriṇi<BR>
04,005.031d@004D_0015	bhāsi devi yathā padmā nārāyaṇaparigrahaḥ<BR>
04,005.031d@004D_0016	svarūpaṃ brahmacaryaṃ ca viśadaṃ tava khecari<BR>
04,005.031d@004D_0017	kṛṣṇacchavisamā kṛṣṇā saṃkarṣaṇasamānanā<BR>
04,005.031d@004D_0018	bibhratī vipulau bāhū śakradhvajasamucchrayau<BR>
04,005.031d@004D_0019	pātrī ca paṅkajī ghaṇṭī strīviśuddhā ca yā bhuvi<BR>
04,005.031d@004D_0020	pāśaṃ dhanur mahācakraṃ vividhāny āyudhāni ca<BR>
04,005.031d@004D_0021	kuṇḍalābhyāṃ supūrṇābhyāṃ karṇābhyāṃ ca vibhūṣitā<BR>
04,005.031d@004D_0022	candravispardhinā devi mukhena tvaṃ virājase<BR>
04,005.031d@004D_0023	mukuṭena vicitreṇa keśabandhena śobhinā<BR>
04,005.031d@004D_0024	bhujaṃgābhogavāsena śroṇisūtreṇa rājatā<BR>
04,005.031d@004D_0025	vibhrājase cābaddhena bhogeneveha mandaraḥ<BR>
04,005.031d@004D_0026	dhvajena śikhipicchānām ucchritena virājase<BR>
04,005.031d@004D_0027	kaumāraṃ vratam āsthāya tridivaṃ pāvitaṃ tvayā<BR>
04,005.031d@004D_0028	tena tvaṃ stūyase devi tridaśaiḥ pūjyase 'pi ca<BR>
04,005.031d@004D_0029	trailokyarakṣaṇārthāya mahiṣāsuranāśini<BR>
04,005.031d@004D_0030	prasannā me suraśreṣṭhe dayāṃ kuru śivā bhava<BR>
04,005.031d@004D_0031	jayā tvaṃ vijayā caiva saṃgrāme ca jayapradā<BR>
04,005.031d@004D_0032	mamāpi vijayaṃ dehi varadā tvaṃ ca sāṃpratam<BR>
04,005.031d@004D_0033	vindhye caiva nagaśreṣṭhe tava sthānaṃ hi śāśvatam<BR>
04,005.031d@004D_0034	kāli kāli mahākāli sīdhumāṃsapaśupriye<BR>
04,005.031d@004D_0035	kṛtānuyātrā bhūtais tvaṃ varadā kāmacāriṇi<BR>
04,005.031d@004D_0036	bhārāvatāre ye ca tvāṃ saṃsmariṣyanti mānavāḥ<BR>
04,005.031d@004D_0037	praṇamanti ca ye tvāṃ hi prabhāte tu narā bhuvi<BR>
04,005.031d@004D_0038	na teṣāṃ durlabhaṃ kiṃ cit putrato dhanato 'pi vā<BR>
04,005.031d@004D_0039	durgāt tārayase durge tat tvaṃ durgā smṛtā janaiḥ<BR>
04,005.031d@004D_0040	kāntāreṣv avasannānāṃ magnānāṃ ca mahārṇave<BR>
04,005.031d@004D_0041	dasyubhir vā niruddhānāṃ tvaṃ gatiḥ paramā nṛṇām<BR>
04,005.031d@004D_0042	jalaprataraṇe caiva kāntāreṣv aṭavīṣu ca<BR>
04,005.031d@004D_0043	ye smaranti mahādevi na ca sīdanti te narāḥ<BR>
04,005.031d@004D_0044	tvaṃ kīrtiḥ śrīr dhṛtiḥ siddhir hrīr vidyā saṃtatir matiḥ<BR>
04,005.031d@004D_0045	saṃdhyā rātriḥ prabhā nidrā jyotsnā kāntiḥ kṣamā dayā<BR>
04,005.031d@004D_0046	nṛṇāṃ ca bandhanaṃ mohaṃ putranāśaṃ dhanakṣayam<BR>
04,005.031d@004D_0047	vyādhiṃ mṛtyuṃ bhayaṃ caiva pūjitā nāśayiṣyasi<BR>
04,005.031d@004D_0048	so 'haṃ rājyāt paribhraṣṭaḥ śaraṇaṃ tvāṃ prapannavān<BR>
04,005.031d@004D_0049	praṇataś ca yathā mūrdhnā tava devi sureśvari<BR>
04,005.031d@004D_0050	trāhi māṃ padmapatrākṣi satye satyā bhavasva naḥ<BR>
04,005.031d@004D_0051	śaraṇaṃ bhava me durge śaraṇye bhaktavatsale<BR>
04,005.031d@004D_0052	evaṃ stutā hi sā devī darśayām āsa pāṇḍavam<BR>
04,005.031d@004D_0053	devy uvāca<BR>
04,005.031d@004D_0053	upagamya tu rājānam idaṃ vacanam abravīt<BR>
04,005.031d@004D_0054	śṛṇu rājan mahābāho madīyaṃ vacanaṃ prabho<BR>
04,005.031d@004D_0055	bhaviṣyaty acirād eva saṃgrāme vijayas tava<BR>
04,005.031d@004D_0056	mama prasādān nirjitya hatvā kauravavāhinīm<BR>
04,005.031d@004D_0057	rājyaṃ niṣkaṇṭakaṃ kṛtvā bhokṣyase medinīṃ punaḥ<BR>
04,005.031d@004D_0058	bhrātṛbhiḥ sahito rājan prītiṃ prāpsyasi puṣkalām<BR>
04,005.031d@004D_0059	matprasādāc ca te saukhyam ārogyaṃ ca bhaviṣyati<BR>
04,005.031d@004D_0060	ye ca saṃkīrtayiṣyanti loke vigatakalmaṣāḥ<BR>
04,005.031d@004D_0061	teṣāṃ tuṣṭā pradāsyāmi rājyam āyur vapuḥ sutam<BR>
04,005.031d@004D_0062	pravāse nagare cāpi saṃgrāme śatrusaṃkaṭe<BR>
04,005.031d@004D_0063	aṭavyāṃ durgakāntāre sāgare gahane girau<BR>
04,005.031d@004D_0064	ye smariṣyanti māṃ rājan yathāhaṃ bhavatā smṛtā<BR>
04,005.031d@004D_0065	na teṣāṃ durlabhaṃ kiṃ cid asmiṃl loke bhaviṣyati<BR>
04,005.031d@004D_0066	idaṃ stotravaraṃ bhaktyā śṛṇuyād vā paṭheta vā<BR>
04,005.031d@004D_0067	tasya sarvāṇi kāryāṇi siddhiṃ yāsyanti pāṇḍavāḥ<BR>
04,005.031d@004D_0068	matprasādāc ca vaḥ sarvān virāṭanagare sthitān<BR>
04,005.031d@004D_0069	na prajñāsyanti kuravo narā vā tannivāsinaḥ<BR>
04,005.031d@004D_0069	vaiśaṃpāyana uvāca<BR>
04,005.031d@004D_0070	ity uktvā varadā devī yudhiṣṭhiram ariṃdamam<BR>
04,005.031d@004D_0071	rakṣāṃ kṛtvā ca pāṇḍūnāṃ tatraivāntaradhīyata<BR>
04,005.031d@004E_0000	vaiśaṃpāyana uvāca<BR>
04,005.031d@004E_0001	virāṭanagaraṃ ramyaṃ gacchamāno yudhiṣṭhiraḥ<BR>
04,005.031d@004E_0002	stūyamānas tadā devīṃ durgāṃ tribhuvaneśvarīm<BR>
04,005.031d@004E_0003	yaśodāgarbhasaṃbhūtāṃ nārāyaṇabalipriyām<BR>
04,005.031d@004E_0004	nandagopakule jātāṃ māṅgalyāṃ kulavardhanīm<BR>
04,005.031d@004E_0005	kaṃsavidrāvaṇakarīm asurāṇāṃ nibarhaṇīm<BR>
04,005.031d@004E_0006	śilātale samākṣiptām ākāśāntaragāminīm<BR>
04,005.031d@004E_0007	vāsudevaṃ ca smaratīṃ divyāṃ māyādharāṃ varām<BR>
04,005.031d@004E_0008	bhārāvataraṇe puṇye ye smaranti sadā śivām<BR>
04,005.031d@004E_0009	tān vai tārayate pāpāt paṅke gām iva durbalām<BR>
04,005.031d@004E_0010	stotraṃ pracakrame bhūyo vividhaiḥ stotrasaṃbhavaiḥ<BR>
04,005.031d@004E_0011	āmantrya darśanākāṅkṣī devīṃ rājā sahānujaḥ<BR>
04,005.031d@004E_0012	namo 'stu varade devi kumāri priyadarśane<BR>
04,005.031d@004E_0013	bālabālā surendrāṇāṃ ghaṇṭāli vighaṭotkaṭe<BR>
04,005.031d@004E_0014	caturbhuje caturvaktre caturdaṃṣṭre mahāsuri<BR>
04,005.031d@004E_0015	mahādevi maheṣvāse jayaśrīvijayaprade<BR>
04,005.031d@004E_0016	bhūtarātri mahāraudre aṣṭamīnavamīpriye<BR>
04,005.031d@004E_0017	kapile piṅgale jvāle hiraṇyakanakaprade<BR>
04,005.031d@004E_0018	śaśisūryasamābhāse vidyujjvalitakuṇḍale<BR>
04,005.031d@004E_0019	meruvindhyāntaragate apsarogaṇasevite<BR>
04,005.031d@004E_0020	kāli kāli mahākāli khaḍgakheṭakadhāriṇi<BR>
04,005.031d@004E_0021	triśūlavarade devi trinetre bhuvaneśvari<BR>
04,005.031d@004E_0022	devi tvaṃ pūjyase devi pūrṇamāsīṃ caturdaśīm<BR>
04,005.031d@004E_0023	so 'haṃ rājyaparibhraṣṭas tvadbhaktaś ca viśeṣataḥ<BR>
04,005.031d@004E_0024	ahaṃ śaraṇam āpannas tava devi sureśvari<BR>
04,005.031d@004E_0025	śrīdevy uvāca<BR>
04,005.031d@004E_0025	trāhi māṃ padmapatrākṣi satyena svāminī bhava<BR>
04,005.031d@004E_0026	śṛṇu vatsa mahābāho saṃgrāme vijayas tava<BR>
04,005.031d@004E_0027	matprasādād vinirmukto jitvā kauravavāhinīm<BR>
04,005.031d@004E_0028	niṣkaṇṭakaṃ kṛtaṃ rājyaṃ bhokṣyase bhrātṛbhiḥ saha<BR>
04,005.031d@004E_0029	idaṃ ca me guhyatamaṃ pavitraṃ pāpanāśanam<BR>
04,005.031d@004E_0030	kīrtayiṣyanti ye bhaktyā na teṣāṃ vidyate bhayam<BR>
04,005.031d@004E_0031	prasthāne vā praveśe vā yaḥ kaś cin māṃ kariṣyati<BR>
04,005.031d@004E_0032	tasyāhaṃ sarvakāryāṇi sādhayiṣyāmi pāṇḍava<BR>
04,005.031d@004E_0033	ity uktvā pāṇḍavaṃ devī tatraivāntaradhīyata<BR>
04,005.031d@004F_0000	vaiśaṃpāyana uvāca<BR>
04,005.031d@004F_0001	virāṭanagaraṃ ramyaṃ gacchamāno yudhiṣṭhiraḥ<BR>
04,005.031d@004F_0002	tuṣṭāva sa tadā devīṃ durgāṃ tribhuvaneśvarīm<BR>
04,005.031d@004F_0003	śilātaṭavinikṣiptām ākāśatalagāminīm<BR>
04,005.031d@004F_0004	vāsudevasya bhaginīṃ divyamālāvibhūṣitām<BR>
04,005.031d@004F_0005	yaśodāgarbhasaṃbhūtāṃ devasya bhaginīṃ priyām<BR>
04,005.031d@004F_0006	nandagopakule jātāṃ durgāṃ tribhuvaneśvarīm<BR>
04,005.031d@004F_0007	kaṃsavidrāvaṇakarīm asurāṇāṃ kṣayaṃkarīm<BR>
04,005.031d@004F_0008	divyāmbaradharāṃ devīṃ khaḍgakheṭakadhāriṇīm<BR>
04,005.031d@004F_0009	stotuṃ pracakrame bhūyo vividhaiḥ stotrasaṃbhavaiḥ<BR>
04,005.031d@004F_0010	āmantrya darśanākāṅkṣī devīṃ rājā sahānujaḥ<BR>
04,005.031d@004F_0011	namo 'stu varade kṛṣṇe kaumāravratacāriṇi<BR>
04,005.031d@004F_0012	bālārkasadṛśacchāye pūrṇacandranibhānane<BR>
04,005.031d@004F_0013	caturbhuje tanumadhye pīnaśroṇipayodhare<BR>
04,005.031d@004F_0014	mayūrapicchacchatre ca cakrāsigadadhāriṇi<BR>
04,005.031d@004F_0015	bhāsi devi yathā padmā nārāyaṇaparigrahaḥ<BR>
04,005.031d@004F_0016	surūpaṃ brahmacaryaṃ te aviruddhaṃ ca ceṣṭitam<BR>
04,005.031d@004F_0017	bhārāvatāriṇīṃ puṇyāṃ ye smaranti sadā śivām<BR>
04,005.031d@004F_0018	tān vai tārayase pāpāt paṅke gām iva durbalām<BR>
04,005.031d@004F_0019	kṛṣṇavismayavicchāyā saṃkarṣaṇanibhānanā<BR>
04,005.031d@004F_0020	bibhratī vipulau bāhū śakradhvajam ivocchritau<BR>
04,005.031d@004F_0021	triśākhaṃ śūlam udyamya dānavān vinikṛntasi<BR>
04,005.031d@004F_0022	pādau nūpurakeyūrair ghaṇṭābharaṇabhūṣitau<BR>
04,005.031d@004F_0023	vasāmedānvitaṃ vastraṃ pītenorasi vāsasā<BR>
04,005.031d@004F_0024	śaśiraśmiprakāśena hāreṇorasi lambinā<BR>
04,005.031d@004F_0025	taptakāñcanavarṇābhyāṃ kuṇḍalābhyāṃ virājatā<BR>
04,005.031d@004F_0026	candrabimbasamena tvaṃ mukheneha virājase<BR>
04,005.031d@004F_0027	mukuṭena vicitreṇa keśabandhena śobhase<BR>
04,005.031d@004F_0028	bhujagābhogakalpena śroṇisūtreṇa rājatā<BR>
04,005.031d@004F_0029	bhrājase cāvabaddhena nāgeneva hi mandaraḥ<BR>
04,005.031d@004F_0030	kaumāravratam āsthāya tridivaṃ pālitaṃ tvayā<BR>
04,005.031d@004F_0031	tena tvaṃ pūjyase devi ṛṣibhiḥ pūjyase sadā<BR>
04,005.031d@004F_0032	sureśvari mahādevi mahiṣāsuranāśini<BR>
04,005.031d@004F_0033	prapanno 'haṃ suraśreṣṭhe dayāṃ kuru śivā bhava<BR>
04,005.031d@004F_0034	jayā tvaṃ vijayā caiva saṃgrāme vijayapradā<BR>
04,005.031d@004F_0035	bhaviṣyasi ca suprītā vartasva mama sāṃpratam<BR>
04,005.031d@004F_0036	vindhye caiva nagaśreṣṭhe tatra sthānaṃ hi śāśvatam<BR>
04,005.031d@004F_0037	kāli kāli mahākāli sīdhumāṃsavasāpriye<BR>
04,005.031d@004F_0038	vadāsthitā tvaṃ bhūtānāṃ bhaktānāṃ kāmadāyini<BR>
04,005.031d@004F_0039	bhayatrastā * ye ca tvāṃ saṃsmariṣyanti mānavāḥ<BR>
04,005.031d@004F_0040	praṇamanti ca ye nityaṃ teṣāṃ ca varadā bhava<BR>
04,005.031d@004F_0041	na teṣāṃ durlabhaṃ kiṃ cit putrato dhanato 'pi ca<BR>
04,005.031d@004F_0042	durgāt tārayase nityaṃ tena durgā smṛtā varā<BR>
04,005.031d@004F_0043	kāntāreṣv api magnānāṃ magnānāṃ ca mahārṇave<BR>
04,005.031d@004F_0044	dasyubhiḥ saṃnidhānānāṃ tvaṃ gatiḥ paramā bhava<BR>
04,005.031d@004F_0045	jalaprataraṇe caiva kāntāreṣv aṭavīṣu ca<BR>
04,005.031d@004F_0046	saṃsmariṣyanti ye devīṃ nāvasīdanti te narāḥ<BR>
04,005.031d@004F_0047	saṃdhyā rātriḥ prabhā nidrā jyotsnā kṣāntiḥ kṣamā dayā<BR>
04,005.031d@004F_0048	yeṣāṃ bandhavadhakleśaṃ putradāradhanakṣayam<BR>
04,005.031d@004F_0049	vyādhimṛtyubhayaṃ caiva pūjitā nāśayiṣyasi<BR>
04,005.031d@004F_0050	so 'haṃ rājyāt paribhraṣṭaḥ śaraṇaṃ tvām upāgataḥ<BR>
04,005.031d@004F_0051	praṇataś ca tathā mūrdhnā tava devi sureśvari<BR>
04,005.031d@004F_0052	trāhi padmapalāśākṣi satye satyā bhavasva naḥ<BR>
04,005.031d@004F_0053	śaraṇaṃ me duḥkhadurge śaraṇāgatavatsale<BR>
04,005.031d@004F_0054	paraṃ stutā hi sā devī darśayām āsa pāṇḍavam<BR>
04,005.031d@004F_0055	śrīdevy uvāca<BR>
04,005.031d@004F_0055	upagamya ca rājānaṃ vacanaṃ cedam abravīt<BR>
04,005.031d@004F_0056	śṛṇu rājan mahābāho śraddadhasva ca me vacaḥ<BR>
04,005.031d@004F_0057	bhaviṣyaty acirād eva saṃgrāme vijayas tava<BR>
04,005.031d@004F_0058	kṣobhayiṣyasi saṃprāptāṃ sametāṃ kuruvāhinīm<BR>
04,005.031d@004F_0059	rājyaṃ niṣkaṇṭakaṃ kṛtvā bhokṣyase medinīṃ punaḥ<BR>
04,005.031d@004F_0060	bhrātṛbhiḥ sahito rājan dhṛtiṃ prāpsyasi puṣkalām<BR>
04,005.031d@004F_0061	matprasādāc ca te saukhyam ārogyaṃ ca bhaviṣyati<BR>
04,005.031d@004F_0062	ye ca māṃ kīrtayiṣyanti loke vigatamatsarāḥ<BR>
04,005.031d@004F_0063	teṣāṃ tuṣṭiṃ pradāsyāmi rājyam āyur balaṃ sutān<BR>
04,005.031d@004F_0064	grāme vā nagare vātha saṃgrāme śatrusaṃkaṭe<BR>
04,005.031d@004F_0065	aṭavyāṃ durgakāntāre samudre girigahvare<BR>
04,005.031d@004F_0066	ye smariṣyanti māṃ rājan yathāhaṃ bhavatā smṛtā<BR>
04,005.031d@004F_0067	teṣāṃ na durlabhaṃ kiṃ cid asmiṃl loke bhaviṣyati<BR>
04,005.031d@004F_0068	idaṃ stotravaraṃ puṇyaṃ śṛṇuyād vā paṭheta vā<BR>
04,005.031d@004F_0069	tasya sarvāṇi kāryāṇi siddhiṃ yāsyanti pāṇḍava<BR>
04,005.031d@004F_0070	matprasādāc ca te sarve virāṭavasatiṃ sthitāḥ<BR>
04,005.031d@004F_0071	na prajñāsyanti kuravo narā vā tatra vāsinaḥ<BR>
04,005.031d@004F_0071	vaiśaṃpāyana uvāca<BR>
04,005.031d@004F_0072	ity uktvā sā tadā devī yudhiṣṭhiram ariṃdamam<BR>
04,005.031d@004F_0073	rakṣāṃ kṛtvā ca pāṇḍūnāṃ tatraivāntaradhīyata<BR>
04,005.031d@004G_0000	vaiśaṃpāyana uvāca<BR>
04,005.031d@004G_0001	virāṭanagaraṃ ramyaṃ gacchamāno yudhiṣṭhiraḥ<BR>
04,005.031d@004G_0002	astuvan manasā devīṃ durgāṃ tribhuvaneśvarīm<BR>
04,005.031d@004G_0003	yaśodāgarbhasaṃbhūtāṃ nārāyaṇavarapriyām<BR>
04,005.031d@004G_0004	nandagopakule jātāṃ maṅgalyāṃ kulavardhanīm<BR>
04,005.031d@004G_0005	kaṃsavidrāvaṇakarīm asurāṇāṃ bhayaṃkarīm<BR>
04,005.031d@004G_0006	śilātaṭavinikṣiptām ākāśāntaragāminīm<BR>
04,005.031d@004G_0007	vāsudevasya bhaginīṃ divyamālyavibhūṣitām<BR>
04,005.031d@004G_0008	divyāmbaradharāṃ devīṃ khaḍgakheṭakadhāriṇīm<BR>
04,005.031d@004G_0009	stotuṃ pracakrame bhūyo vividhaiḥ stotrasaṃbhavaiḥ<BR>
04,005.031d@004G_0010	āmantrya darśanākāṅkṣī rājā devīṃ sahānujaḥ<BR>
04,005.031d@004G_0011	namo 'stu varade kṛṣṇe kaumāravratacāriṇi<BR>
04,005.031d@004G_0012	bālārkasadṛśacchāye pūrṇacandranibhānane<BR>
04,005.031d@004G_0013	caturbhuje caturvaktre pīnaśroṇipayodhare<BR>
04,005.031d@004G_0014	mayūrapicchavalaye gadācakrāsidhāriṇi<BR>
04,005.031d@004G_0015	namaste 'mbujapatrākṣi namaste tridaśārcite<BR>
04,005.031d@004G_0016	surāriṇi namas tubhyaṃ namaḥ paśupatipriye<BR>
04,005.031d@004G_0017	daityadānavadarpaghnī daityadānavapūjite<BR>
04,005.031d@004G_0018	śailarājasute devi namas te vindhyavāsini<BR>
04,005.031d@004G_0019	sarvapraharaṇopete sarvajñe sarvage dhruve<BR>
04,005.031d@004G_0020	ajite vijaye bhadre bhadrakāli raṇapriye<BR>
04,005.031d@004G_0021	kṛṣṇe devi namas tubhyaṃ namaḥ kaiṭabhamardini<BR>
04,005.031d@004G_0022	namo gāyatri sāvitri namas te jātavedasi<BR>
04,005.031d@004G_0023	vāgīśvari namas tubhyaṃ menakāyāḥ sute namaḥ<BR>
04,005.031d@004G_0024	śaṃkarārdhaśarīrasthe namas te viṣṇupūjite<BR>
04,005.031d@004G_0025	namo brahmāṇi rudrāṇi namo nārāyaṇapriye<BR>
04,005.031d@004G_0026	namas trailokyavikhyāte namas te 'marapūjite<BR>
04,005.031d@004G_0027	padmakiñjalkavarṇābhe cārupadmanibhānane<BR>
04,005.031d@004G_0028	mahāsiṃharathārūḍhe mahāśārdūlavāhini<BR>
04,005.031d@004G_0029	mahendrāṇi namas tubhyaṃ namas te bhaktavatsale<BR>
04,005.031d@004G_0030	mahiṣāsuradarpaghni kaṃsāsurabhayaṃkari<BR>
04,005.031d@004G_0031	kālarātri mahārātri yaśaskari śubhānane<BR>
04,005.031d@004G_0032	kaumāraṃ vratam āsthāya tridivaṃ pālitaṃ tvayā<BR>
04,005.031d@004G_0033	tena tvaṃ stūyase devi tridaśaiḥ pūjyase 'pi ca<BR>
04,005.031d@004G_0034	sureśvari mahādevi mahiṣāsuraghātini<BR>
04,005.031d@004G_0035	prasannā māṃ suraśreṣṭhe dayāṃ kuru śivā bhava<BR>
04,005.031d@004G_0036	jayā tvaṃ vijayā tvaṃ ca saṃgrāme vijayapradā<BR>
04,005.031d@004G_0037	bhaviṣyasi susaṃprītā varadā bhava sāṃpratam<BR>
04,005.031d@004G_0038	vindhyācale nagaśreṣṭhe tava sthānaṃ hi śāśvatam<BR>
04,005.031d@004G_0039	kāli kāli mahākāli sīdhumāṃsavasāpriye<BR>
04,005.031d@004G_0040	trailokyamātar janani mameha varadā bhava<BR>
04,005.031d@004G_0041	bhārāvataraṇe ye tvāṃ saṃsmariṣyanti mānavāḥ<BR>
04,005.031d@004G_0042	praṇamanti ca ye nityaṃ prabhāte ca narā bhuvi<BR>
04,005.031d@004G_0043	na teṣāṃ durlabhaṃ kiṃ cit putrato dhanato 'pi ca<BR>
04,005.031d@004G_0044	durgāt tārayase nityaṃ tena durgā smṛtā purā<BR>
04,005.031d@004G_0045	kāntāreṣv avasannānāṃ magnānāṃ ca mahārṇave<BR>
04,005.031d@004G_0046	dasyubhiḥ saṃniruddhānāṃ tvaṃ gatiḥ paramā nṛṇām<BR>
04,005.031d@004G_0047	jalaprataraṇe devi kāntāreṣv aṭavīṣu ca<BR>
04,005.031d@004G_0048	ye smaranti mahādevīṃ naiva sīdanti te narāḥ<BR>
04,005.031d@004G_0049	tvaṃ kīrtiḥ śrīr dhṛtiḥ siddhir hrīr vidyā saṃtatir matiḥ<BR>
04,005.031d@004G_0050	saṃdhyā rātriḥ prabhā nidrā jyotsnā kāntiḥ kṣamā dayā<BR>
04,005.031d@004G_0051	nṛṇāṃ bandhavadhakleśaṃ putradāradhanakṣayam<BR>
04,005.031d@004G_0052	vyādhimṛtyubhayaṃ ghoraṃ pūjitā nāśayiṣyasi<BR>
04,005.031d@004G_0053	so 'haṃ rājyaparibhraṣṭaḥ śaraṇaṃ tvām upāgataḥ<BR>
04,005.031d@004G_0054	praṇataś ca tathā mūrdhnā caraṇau te sureśvari<BR>
04,005.031d@004G_0055	trāhi māṃ padmapatrākṣi satye satyā bhavasva naḥ<BR>
04,005.031d@004G_0056	śaraṇaṃ bhava me durge śaraṇye bhaktavatsale<BR>
04,005.031d@004G_0057	āpanmahārṇave ghore asmin viṣamadurgame<BR>
04,005.031d@004G_0058	dustare trāhi māṃ bhadre parakīyaniveśane<BR>
04,005.031d@004G_0059	yathā na jānāti naro 'tra kaś cid<BR>
04,005.031d@004G_0060	yudhiṣṭhiro 'trāvasatīti durge<BR>
04,005.031d@004G_0061	tathā kuru svargasadāṃ variṣṭhe<BR>
04,005.031d@004G_0062	tvaccārupādābjapuraḥ sthito 'ham<BR>
04,005.031d@004G_0063	duḥkhānvito 'haṃ pralapāmi durge<BR>
04,005.031d@004G_0064	unmattavad dīnamanā nirāśaḥ<BR>
04,005.031d@004G_0065	prasīda durge mama sānujasya<BR>
04,005.031d@004G_0066	samīhitaṃ tat kurute namo 'stu<BR>
04,005.031d@004G_0067	evaṃ stutā tadā devī darśayām āsa pāṇḍavam<BR>
04,005.031d@004G_0068	devy uvāca<BR>
04,005.031d@004G_0068	upasaṃgamya rājānaṃ vacanaṃ cedam abravīt<BR>
04,005.031d@004G_0069	**** **** **** ****<BR>
04,005.031d@004G_0070	śṛṇu rājan mahābāho madīyaṃ vacanaṃ prabho<BR>
04,005.031d@004G_0071	bhaviṣyaty acirād eva saṃgrāme vijayas tava<BR>
04,005.031d@004G_0072	kṣobhayiṣyasi saṃprāptāṃ samastāṃ kuruvāhinīm<BR>
04,005.031d@004G_0073	rājyaṃ niṣkaṇṭakaṃ kṛtvā bhokṣyase pṛthivīṃ punaḥ<BR>
04,005.031d@004G_0074	bhrātṛbhiḥ sahito vīra vṛddhiṃ prāpsyasi puṣkalām<BR>
04,005.031d@004G_0075	matprasādāc ca te saukhyam ārogyaṃ ca bhaviṣyati<BR>
04,005.031d@004G_0076	ye ca māṃ kīrtayiṣyanti loke vigatamatsarāḥ<BR>
04,005.031d@004G_0077	teṣāṃ tuṣṭiṃ pradāsyāmi rājyam āyur balaṃ sutān<BR>
04,005.031d@004G_0078	pravāse nagare vāpi saṃgrāme śatrusaṃkaṭe<BR>
04,005.031d@004G_0079	aṭavyāṃ durgakāntāre sāgare girigahvare<BR>
04,005.031d@004G_0080	ye smariṣyanti māṃ rājan yathāhaṃ bhavatā smṛtā<BR>
04,005.031d@004G_0081	na teṣāṃ durlabhaṃ kiṃ cid asmiṃl loke bhaviṣyati<BR>
04,005.031d@004G_0082	idaṃ stotravaraṃ bhaktyā śṛṇuyād vā paṭheta vā<BR>
04,005.031d@004G_0083	tasya sarvāṇi kāryāṇi siddhiṃ yāsyanti pāṇḍava<BR>
04,005.031d@004G_0084	matprasādāc ca vaḥ sarvān virāṭanagare sthitān<BR>
04,005.031d@004G_0085	vaiśaṃpāyana uvāca<BR>
04,005.031d@004G_0085	naiva jñāsyanti kuravo narā vā tannivāsinaḥ<BR>
04,005.031d@004G_0086	ity uktvā sā tadā devī yudhiṣṭhiram ariṃdamam<BR>
04,005.031d@004G_0087	rakṣāṃ kṛtvā ca pāṇḍūnāṃ tatraivāntaradhīyata<BR>
04,005.031d*0174_001	rāmābhirāmasurapādapatulyagandhaiḥ<BR>
04,005.031d*0174_002	puṣpair alaṃkṛtadharaṃ suniviṣṭavapram<BR>
04,005.031d*0174_003	prākāratoraṇagṛhair iva mandarādri<BR>
04,005.031d*0174_004	* * * kūṭam atha te dadṛśuḥ puraṃ[hi] tat<BR>
04,005.031d*0175_001	(29)  { āgopālāvipālebhyaḥ karṣakebhyaḥ paraṃtapāḥ<BR>
04,005.031d*0175_002	{ ājagmur nagarābhyāśaṃ śrāvayantaḥ punaḥ punaḥ<BR>
04,005.031d*0175_003	(28ab)  aśītiśatavarṣeyaṃ mātāsmākam iheti ca<BR>
04,005.031d*0175_004	bahukālaparīṇāmān mṛtyos tu vaśam eyuṣī<BR>
04,005.031d*0175_005	(28c)   na cāgnisaṃskāram iyaṃ prāpitā kuladharmataḥ<BR>
04,005.031d*0175_006	yaḥ samāsādyate kaś cit tasmin deśe yadṛcchayā<BR>
04,005.031d*0175_007	(28c)   tam evam ūcur dharmajñāḥ kuladharmo na īdṛśaḥ<BR>
04,005.031d*0175_008	athābravīd dharmarājaḥ sahadevaṃ paraṃtapaḥ<BR>
04,005.031d*0175_009	idaṃ gomṛgam abhyāśe gatasattvam acetanam<BR>
04,005.031d*0175_010	etad utkṛtya vai vīra dhanūṃṣi pariveṣṭaya<BR>
04,005.031d*0175_011	evam ukto mahābāhuḥ sahadevo yathoktavat<BR>
04,005.031d*0175_012	(25ab)  śamīm āruhya tvarito dhanūṃṣi pariveṣṭayat<BR>
04,005.031d*0175_013	śītavātātapabhayād varṣatrāṇāya durjayaḥ<BR>
04,005.031d*0175_014	tāni vīro yadājānān nirābādhāni sarvaśaḥ<BR>
04,005.031d*0175_015	punaḥ punaḥ susaṃveṣṭya kṛtvā sukṛtakāriṇaḥ<BR>
04,005.031d*0175_016	athāparam adūrastham uñchavṛttikalevaram<BR>
04,005.031d*0175_017	prāyopaveśanāc chuṣkaṃ snāyucarmāsthisaṃvṛtam<BR>
04,005.031d*0175_018	tac cānīya dhanur madhye vinibadhya ca pāṇḍavāḥ<BR>
04,005.031d*0175_019	upāyakuśalāḥ sarve prahasantaḥ samabruvan<BR>
04,005.031d*0175_020	(27f)   asya gandhasya daurgandhyān manuṣyā vanacāriṇaḥ<BR>
04,005.031d*0175_021	(27cde) dūrāt parihariṣyanti saśaveyaṃ śamī iti<BR>
04,005.031d*0175_022	athābravīn mahārājo dharmātmā sa yudhiṣṭhiraḥ<BR>
04,005.031d*0175_023	rajjubhiḥ sudṛḍhaṃ prājña vinibadhnīhi pāṇḍava<BR>
04,005.031d*0175_024	(25cd)  yāni cātra viśālāni rūḍhamūlāni manyase<BR>
04,005.031d*0175_025	teṣām upari badhnīhi idaṃ viprakalevaram<BR>
04,005.031d*0175_026	viśrāvayantas te hṛṣṭā diśaḥ sarvā vyanādayan<BR>
04,005.031d*0175_027	svargateyam ihāsmākaṃ jananī śokavihvalā<BR>
04,005.031d*0175_028	vane vicaramāṇānāṃ lubdhānāṃ vanacāriṇām<BR>
04,005.031d*0175_029	(28cd)  kuladharmo 'yam asmākaṃ pūrvair ācaritaḥ purā<BR>
04,005.031d*0175_030	evaṃ te sukṛtaṃ kṛtvā samantād avaghuṣya ca<BR>
04,005.031d*0175_031	bhīmaseno 'rjunaś caiva mādrīputrāv ubhāv api<BR>
04,005.031d*0175_032	yudhiṣṭhiraś ca kṛṣṇā ca rājaputrī sumadhyamā<BR>
04,005.031d*0175_033	(31ab)  tato yathāsamājñaptaṃ nagaraṃ prāviśaṃs tadā<BR>
04,005.031d*0175_034	matsyarājño virāṭasya samīpe vastum añjasā<BR>
04,005.031d*0175_035	(31cd)  ajñātacaryāṃ carituṃ varṣaṃ rāṣṭre trayodaśam<BR>
04,005.031d*0175_036	(30cd)  atha channāni nāmāni cakāraiṣāṃ yudhiṣṭhiraḥ<BR>
04,005.031d*0175_037	(30ab)  jayo jayeśo vijayo jayatseno jayadbalaḥ<BR>
04,005.031d*0175_038	āpatsu nāmabhis tv etaiḥ samāhvāmaḥ parasparam<BR>
04,005.031d*0176_001	tathā tat sarvam akarot sahadevo yathoktavān<BR>
04,006.001	vaiśaṃpāyana uvāca<BR>
04,006.001a	tato virāṭaṃ prathamaṃ yudhiṣṭhiro; rājā sabhāyām upaviṣṭam āvrajat<BR>
04,006.001c	vaiḍūryarūpān pratimucya kāñcanān; akṣān sa kakṣe parigṛhya vāsasā<BR>
04,006.001d@005_0001	tatas tu te puṇyatamāṃ śivāṃ śubhāṃ<BR>
04,006.001d@005_0002	maharṣigandharvaniṣevitodakām<BR>
04,006.001d@005_0003	trilokakāntām avatīrya jāhnavīm<BR>
04,006.001d@005_0004	ṛṣīṃś ca devāṃś ca pitṝn atarpayan<BR>
04,006.001d@005_0005	varapradānaṃ hy anucintya pārthivo<BR>
04,006.001d@005_0006	hutāgnihotraḥ kṛtajapyamaṅgalaḥ<BR>
04,006.001d@005_0007	diśaṃ tathaindrīm abhitaḥ prapedivān<BR>
04,006.001d@005_0008	yudhiṣṭhiraḥ<BR>
04,006.001d@005_0008	kṛtāñjalir dharmam upāhvayac chanaiḥ<BR>
04,006.001d@005_0009	varapradānaṃ mama dattavān pitā<BR>
04,006.001d@005_0010	prasannacetā varadaḥ prajāpatiḥ<BR>
04,006.001d@005_0011	jalārthino me tṛṣitasya sodarā<BR>
04,006.001d@005_0012	mayā prayuktā viviśur jalāśayam<BR>
04,006.001d@005_0013	nipātitā yakṣavareṇa te vane<BR>
04,006.001d@005_0014	mahāhave vajrabhṛteva dānavāḥ<BR>
04,006.001d@005_0015	mayā ca gatvā varado 'bhitoṣito<BR>
04,006.001d@005_0016	vivakṣatā praśnasamuccayaṃ guruḥ<BR>
04,006.001d@005_0017	sa me prasanno bhagavān varaṃ dadau<BR>
04,006.001d@005_0018	pariṣvajaṃś cāha tathaiva sauhṛdāt<BR>
04,006.001d@005_0019	vṛṇīṣva yad vāñchasi pāṇḍunandana<BR>
04,006.001d@005_0020	sthito 'ntarikṣe varado 'smi paśya mām<BR>
04,006.001d@005_0021	sa vai mayokto varadaḥ pitā prabhuḥ<BR>
04,006.001d@005_0022	sadaiva me dharmaratā matir bhavet<BR>
04,006.001d@005_0023	ime ca jīvantu mamānujāḥ prabho<BR>
04,006.001d@005_0024	vayaś ca rūpaṃ ca balaṃ tathāpnuyuḥ<BR>
04,006.001d@005_0025	kṣamā ca kīrtiś ca yatheṣṭato bhaved<BR>
04,006.001d@005_0026	vrataṃ ca satyaṃ ca samāptir eva ca<BR>
04,006.001d@005_0027	varo mamaiṣo 'stu yathānukīrtito<BR>
04,006.001d@005_0028	na tan mṛṣā devavaro yad abravīt<BR>
04,006.001d@005_0028	vaiśaṃpāyanaḥ<BR>
04,006.001d@005_0029	sa vai dvijātis taruṇas tridaṇḍabhṛt<BR>
04,006.001d@005_0030	kamaṇḍalūṣṇīṣadharo 'nvajāyata<BR>
04,006.001d@005_0031	suraktamāñjiṣṭhavarāmbaraḥ śikhī<BR>
04,006.001d@005_0032	pavitrapāṇir dadṛśe tad adbhutam<BR>
04,006.001d@005_0033	tathaiva teṣām api dharmacāriṇāṃ<BR>
04,006.001d@005_0034	yathepsitā hy ābharaṇāmbarasrajaḥ<BR>
04,006.001d@005_0035	kṣaṇena rājann abhavan mahātmanāṃ<BR>
04,006.001d@005_0036	praśastadharmāgryaphalābhikāṅkṣiṇām<BR>
04,006.001d@005_0037	navena rūpeṇa viśāṃ patir vṛtaḥ<BR>
04,006.001d@005_0038	svadharmarūpeṇa tathā pratāpavān<BR>
04,006.002a	narādhipo rāṣṭrapatiṃ yaśasvinaṃ; mahāyaśāḥ kauravavaṃśavardhanaḥ<BR>
04,006.002c	mahānubhāvo nararājasatkṛto; durāsadas tīkṣṇaviṣo yathoragaḥ<BR>
04,006.003a	bālena rūpeṇa nararṣabho mahān; athārcirūpeṇa yathāmaras tathā<BR>
04,006.003c	mahābhrajālair iva saṃvṛto ravir; yathānalo bhasmavṛtaś ca vīryavān<BR>
04,006.004a	tam āpatantaṃ prasamīkṣya pāṇḍavaṃ; virāṭarāḍ indum ivābhrasaṃvṛtam<BR>
04,006.004b*0177_001	samāgataṃ pūrṇaśaśiprabhānanaṃ<BR>
04,006.004b*0177_002	mahānubhāvaṃ nacireṇa dṛṣṭavān<BR>
04,006.004c	mantridvijān sūtamukhān viśas tathā; ye cāpi ke cit pariṣatsamāsate<BR>
04,006.004e	papraccha ko 'yaṃ prathamaṃ sameyivān; anena yo 'yaṃ prasamīkṣate sabhām<BR>
04,006.005a	na tu dvijo 'yaṃ bhavitā narottamaḥ; patiḥ pṛthivyā iti me manogatam<BR>
04,006.005c	na cāsya dāso na ratho na kuṇḍale; samīpato bhrājati cāyam indravat<BR>
04,006.006a	śarīraliṅgair upasūcito hy ayaṃ; mūrdhābhiṣikto 'yam itīva mānasam<BR>
04,006.006c	samīpam āyāti ca me gatavyatho; yathā gajas tāmarasīṃ madotkaṭaḥ<BR>
04,006.007a	vitarkayantaṃ tu nararṣabhas tadā; yudhiṣṭhiro 'bhyetya virāṭam abravīt<BR>
04,006.007c	samrāḍ vijānātv iha jīvitārthinaṃ; vinaṣṭasarvasvam upāgataṃ dvijam<BR>
04,006.007d*0178_001	viddhi prabho matsyapate kulottamaṃ<BR>
04,006.007d*0178_002	sevārthinaṃ sevakamānavardhanam<BR>
04,006.008a	ihāham icchāmi tavānaghāntike; vastuṃ yathā kāmacaras tathā vibho<BR>
04,006.008c	tam abravīt svāgatam ity anantaraṃ; rājā prahṛṣṭaḥ pratisaṃgṛhāṇa ca<BR>
04,006.008d*0179_001	taṃ rājasiṃhaṃ pratigṛhya rājā<BR>
04,006.008d*0179_002	prītātmanā caivam idaṃ babhāṣe<BR>
04,006.009a	kāmena tātābhivadāmy ahaṃ tvāṃ; kasyāsi rājño viṣayād ihāgataḥ<BR>
04,006.009c	gotraṃ ca nāmāpi ca śaṃsa tattvataḥ; kiṃ cāpi śilpaṃ tava vidyate kṛtam<BR>
04,006.010	yudhiṣṭhira uvāca<BR>
04,006.010a	yudhiṣṭhirasyāsam ahaṃ purā sakhā; vaiyāghrapadyaḥ punar asmi brāhmaṇaḥ<BR>
04,006.010c	akṣān pravaptuṃ kuśalo 'smi devitā; kaṅketi nāmnāsmi virāṭa viśrutaḥ<BR>
04,006.011	virāṭa uvāca<BR>
04,006.011a	dadāmi te hanta varaṃ yam icchasi; praśādhi matsyān vaśago hy ahaṃ tava<BR>
04,006.011c	priyā hi dhūrtā mama devinaḥ sadā; bhavāṃś ca devopama rājyam arhati<BR>
04,006.012	yudhiṣṭhira uvāca<BR>
04,006.012a	āpto vivādaḥ paramo viśāṃ pate; na vidyate kiṃ cana matsya hīnataḥ<BR>
04,006.012c	na me jitaḥ kaś cana dhārayed dhanaṃ; varo mamaiṣo 'stu tava prasādataḥ<BR>
04,006.013	virāṭa uvāca<BR>
04,006.013a	hanyām avadhyaṃ yadi te 'priyaṃ caret; pravrājayeyaṃ viṣayād dvijāṃs tathā<BR>
04,006.013c	śṛṇvantu me jānapadāḥ samāgatāḥ; kaṅko yathāhaṃ viṣaye prabhus tathā<BR>
04,006.014a	samānayāno bhavitāsi me sakhā; prabhūtavastro bahupānabhojanaḥ<BR>
04,006.014c	paśyes tvam antaś ca bahiś ca sarvadā; kṛtaṃ ca te dvāram apāvṛtaṃ mayā<BR>
04,006.015a	ye tvānuvādeyur avṛttikarśitā; brūyāś ca teṣāṃ vacanena me sadā<BR>
04,006.015c	dāsyāmi sarvaṃ tad ahaṃ na saṃśayo; na te bhayaṃ vidyati saṃnidhau mama<BR>
04,006.015d*0180_001	anantatejojvalitaṃ yathānalaṃ<BR>
04,006.015d*0180_002	(2d)   durāsadaṃ tīkṣṇaviṣaṃ yathoragam<BR>
04,006.015d*0180_003	sabhāgataṃ prāñjalibhir janair vṛtaṃ<BR>
04,006.015d*0180_004	vicitranānāyudhaśastrapāṇibhiḥ<BR>
04,006.015d*0180_005	upāyanaughaiḥ praviśadbhir ācitaṃ<BR>
04,006.015d*0180_006	dvijaiś ca śīkṣākṣaramantradhāribhiḥ<BR>
04,006.015d*0180_007	gajair udīrṇaṃ turagaiś ca saṃkulaṃ<BR>
04,006.015d*0180_008	mṛgadvijaiḥ kubjagaṇaiś ca saṃvṛtam<BR>
04,006.015d*0180_009	sitoc chritoṣṇīṣaniruddhamūrdhajaṃ<BR>
04,006.015d*0180_010	vicitravaiḍūryavikārakuṇḍalam<BR>
04,006.015d*0180_011	virāṭam ārāc ca yudhiṣṭhiras tadā<BR>
04,006.015d*0180_012	bṛhaspatiḥ śakram iva triviṣṭape<BR>
04,006.015d*0180_013	(4a)   tam āvrajantaṃ prasamīkṣya pāṇḍavaṃ<BR>
04,006.015d*0180_014	(4b)   virāṭarājo muditena cakṣuṣā<BR>
04,006.015d*0180_015	(4e)   papraccha cainaṃ sa narādhipo muhur<BR>
04,006.015d*0180_016	(4c)   dvijāṃś ca ye cāsya sabhāsadas tadā<BR>
04,006.015d*0180_017	(4e)   ko vā vijānāti purāsya darśanaṃ<BR>
04,006.015d*0180_018	(4f)   yuvā sabhāṃ yo 'yam upaiti māmikām<BR>
04,006.015d*0180_019	(3a)   rūpeṇa sāreṇa vidārayan mahīṃ<BR>
04,006.015d*0180_020	(3b)   śriyā hy ayaṃ vaiśravaṇo dvijo yathā<BR>
04,006.015d*0180_021	mṛgendrarāḍ vāraṇayūthapopamaḥ<BR>
04,006.015d*0180_022	prabhāty ayaṃ kāñcanaparvato yathā<BR>
04,006.015d*0180_023	virocate pāvakasūryasaṃnibhaḥ<BR>
04,006.015d*0180_024	sacandranakṣatra ivāṃśumān grahaḥ<BR>
04,006.015d*0180_025	(5c)   na dṛśyate 'syānucaro na kuñjaro<BR>
04,006.015d*0180_026	na coṣṇaraśmy āvaraṇaṃ samucchritam<BR>
04,006.015d*0180_027	(5e)   na kuṇḍale nāṅgadamasya na srajo<BR>
04,006.015d*0180_028	vicitritāṅgaś ca rathaś caturyujaḥ<BR>
04,006.015d*0180_029	(5ab)  kṣātraṃ ca rūpaṃ hi bibharty ayaṃ bhṛśaṃ<BR>
04,006.015d*0180_030	gajendraśārdūlamaharṣabhopamaḥ<BR>
04,006.015d*0180_031	abhyāgato 'smān analaṃkṛto 'pi san<BR>
04,006.015d*0180_032	virocate bhānur ivāciroditaḥ<BR>
04,006.015d*0180_033	vibhāty ayaṃ kṣatriya eva sarvathā<BR>
04,006.015d*0180_034	virāṭa ity evam uvāca taṃ prati<BR>
04,006.015d*0180_035	sasāgarāntām ayam adya medinīṃ<BR>
04,006.015d*0180_036	praśāsituṃ cārhati vāsavopamaḥ<BR>
04,006.015d*0180_037	nākṣatriyo nūnam ayaṃ bhaviṣyati<BR>
04,006.015d*0180_038	(6b)   mūrdhābhiṣiktaḥ pratibhāti māṃ prati<BR>
04,006.015d*0180_039	tulyaṃ hi rūpaṃ pratidṛśyate 'sya<BR>
04,006.015d*0180_040	vyāghrasya siṃhasya maharṣabhasya<BR>
04,006.015d*0180_041	yad eṣa kāmaṃ parimārgate dvijas<BR>
04,006.015d*0180_042	tad asya sarvaṃ kriyatām asaṃśayam<BR>
04,006.015d*0180_043	priyaṃ ca me darśanam īdṛśe jane<BR>
04,006.015d*0180_044	dvijeṣu mukhyeṣu tathātithiṣv api<BR>
04,006.015d*0180_045	dhaneṣu ratneṣv atha goṣu veśmasu<BR>
04,006.015d*0180_046	prakāmato me vicaratv avāritaḥ<BR>
04,006.015d*0180_047	evaṃ bruvāṇas tam anantatejasaṃ<BR>
04,006.015d*0180_048	virājamānaṃ sahasotthito nṛpaḥ<BR>
04,006.015d*0180_049	anena rūpeṇa samīpam āgataṃ<BR>
04,006.015d*0180_050	tridaṇḍakuṇḍyaṅkuśaśikyadhāriṇam<BR>
04,006.015d*0180_051	samutthitā sā ca sabhā sapārthivā<BR>
04,006.015d*0180_052	saviprarājanyaviśā saśūdrakā<BR>
04,006.015d*0180_053	sabhāgataṃ prekṣya tapantam arciṣā<BR>
04,006.015d*0180_054	viniḥsṛta rāhumukhād yathā ravim<BR>
04,006.015d*0180_055	sa tena pūrvaṃ jayatāṃ bhavān iti<BR>
04,006.015d*0180_056	dvijātinokto 'bhimukhaḥ kṛtāñjaliḥ<BR>
04,006.015d*0180_057	jayaṃ jayārheṇa sametya vardhito<BR>
04,006.015d*0180_058	virāṭarājo hy abhivādayac ca tam<BR>
04,006.015d*0180_059	(8c)   tam abravīt prāñjalir eva pārthivo<BR>
04,006.015d*0180_060	(8d)   virāṭarājo madhurākṣaraṃ vacaḥ<BR>
04,006.015d*0180_061	prāptaḥ kutas tvaṃ bhagavan kim icchasi<BR>
04,006.015d*0180_062	kva yāsyase kiṃ karavāṇi te dvija<BR>
04,006.015d*0180_063	śrutaṃ ca śīlaṃ ca kulaṃ ca śaṃsa me<BR>
04,006.015d*0180_064	(9c)   gotraṃ tathā nāma ca deśam eva ca<BR>
04,006.015d*0180_065	satyapratijñā hi bhavanti sādhavo<BR>
04,006.015d*0180_066	viśeṣataḥ pravrajitā dvijātayaḥ<BR>
04,006.015d*0180_067	tavānurūpaṃ pracarāmi te hy ahaṃ<BR>
04,006.015d*0180_068	na cāvamantā na śrutābhibhāṣitā<BR>
04,006.015d*0180_069	apūjitā hy agnisamā dvijātayaḥ<BR>
04,006.015d*0180_070	kulaṃ daheyuḥ saviṣā ivoragāḥ<BR>
04,006.015d*0180_071	sarvāṃ ca bhūmiṃ tava dātum utsahe<BR>
04,006.015d*0180_072	sadaṇḍakośaṃ visṛjāmi te puram<BR>
04,006.015d*0180_073	(9b)   kasyāsi rājño viṣayād ihāgataḥ<BR>
04,006.015d*0180_074	(9d)   kiṃ karma cātrācarasi dvijottama<BR>
04,006.015d*0180_075	evaṃ bruvāṇaṃ tam uvāca pārthivo<BR>
04,006.015d*0180_076	yudhiṣṭhiro dharmam avekṣya cāsakṛt<BR>
04,006.015d*0180_077	satyaṃ vacaḥ ko nv iha vaktum utsahed<BR>
04,006.015d*0180_078	yathāpratijñaṃ tu śṛṇuṣva pārthiva<BR>
04,006.015d*0180_079	śrutaṃ ca śīlaṃ ca kulaṃ ca karma ca<BR>
04,006.015d*0180_080	śṛṇuṣva me janma ca deśam eva ca<BR>
04,006.015d*0180_081	gurūpadeśān niyamāc ca me vrataṃ<BR>
04,006.015d*0180_082	kulakṣamārthaṃ pitṝbhir niyojitam<BR>
04,006.015d*0180_083	dvijo vratenāsmi na ca dvijaḥ prabho<BR>
04,006.015d*0180_084	samuṇḍitaḥ pravrajitas tridaṇḍabhṛt<BR>
04,006.015d*0180_085	idaṃ śarīraṃ mama paśya mānuṣaṃ<BR>
04,006.015d*0180_086	samāvṛtaṃ pañcabhir eva dhātubhiḥ<BR>
04,006.015d*0180_087	mameha pañcendriyagātradarśino<BR>
04,006.015d*0180_088	vadanti pañcaiva pitṝn yathāśruti<BR>
04,006.015d*0180_089	manuṣyajātitvam acintayann ahaṃ<BR>
04,006.015d*0180_090	na cāsmi tulyaḥ pitṛbhiḥ svabhāvataḥ<BR>
04,006.015d*0180_091	(10d)  kaṅko hi nāmnā viṣayaṃ tavāgato<BR>
04,006.015d*0180_092	vratī dvijātiḥ svakṛtena karmaṇā<BR>
04,006.015d*0180_093	dyūtaprasaṅgād adhano 'smi rājan<BR>
04,006.015d*0180_094	satyapratijñā vratinaś carāmahe<BR>
04,006.015d*0180_095	(10a)  yudhiṣṭhirasyāsmi sakhābhavaṃ purā<BR>
04,006.015d*0180_096	gṛhapraveśī ca śaraṇyam eva ca<BR>
04,006.015d*0180_097	gṛhe ca tasyoṣitavāhanaṃ sukhaṃ<BR>
04,006.015d*0180_098	rājāsmi tasya svapure 'bhavaṃ purā<BR>
04,006.015d*0180_099	mamājñayā tatra vicerur aṅganā<BR>
04,006.015d*0180_100	mama priyārthaṃ damayanti vājinaḥ<BR>
04,006.015d*0180_101	mayā kṛtaṃ tasya pure tu yat purā<BR>
04,006.015d*0180_102	na tat kadācit kṛtavāñ jano 'nyathā<BR>
04,006.015d*0180_103	so 'haṃ purā tasya vayaḥsamaḥ sakhā<BR>
04,006.015d*0180_104	carāmi sarvāṃ vasudhāṃ suduḥkhitaḥ<BR>
04,006.015d*0180_105	na me praśāntiṃ kva cid āśrayāmi vai<BR>
04,006.015d*0180_106	vratopadeśān niyamena hāritaḥ<BR>
04,006.015d*0180_107	(10b)  vaiyāghrapadyo 'smi narendra gotratas<BR>
04,006.015d*0180_108	tad eva saukhyaṃ mṛgayāmahe vayam<BR>
04,006.015d*0180_109	kṛtajñabhāvena mayānukīrtitaṃ<BR>
04,006.015d*0180_110	yudhiṣṭhirasyātmasamasya ceṣṭitam<BR>
04,006.015d*0180_111	imaṃ hi mokṣāśramam āśritasya me<BR>
04,006.015d*0180_112	yudhiṣṭhiras tulyaguṇo bhavān api<BR>
04,006.015d*0180_113	na me 'dya mātā na pitā na bāndhavā<BR>
04,006.015d*0180_114	na me svarūpaṃ na ratir na saṃtatiḥ<BR>
04,006.015d*0180_115	sukhaṃ ca duḥkhaṃ ca hi tulyam adya me<BR>
04,006.015d*0180_116	priyāpriye tulyagatir gatāgate<BR>
04,006.015d*0180_117	mukto 'smi kāmāc ca dhanāc ca sāṃprataṃ<BR>
04,006.015d*0180_118	tvad āśrayo vastum ihābhyupāgataḥ<BR>
04,006.015d*0180_119	saṃvatsareṇeha samāpyate tv idaṃ<BR>
04,006.015d*0180_120	mama vrataṃ duṣkṛtakarmakāriṇaḥ<BR>
04,006.015d*0180_121	tato bhavantaṃ paritoṣya karmabhiḥ<BR>
04,006.015d*0180_122	punar vrajiṣyāmi kutūhalaṃ yataḥ<BR>
04,006.015d*0180_123	(10e)  akṣān nivaptuṃ kuśalo hy ahaṃ sadā<BR>
04,006.015d*0180_124	parājitaḥ śakunirutāni cintayan<BR>
04,006.015d*0180_125	mṛgadvijānāṃ ca rutāni cintayan<BR>
04,006.015d*0180_126	nirāśrayaḥ pravrajito 'smi bhikṣukaḥ<BR>
04,006.015d*0180_127	tam evam ukte vacane narādhipaḥ<BR>
04,006.015d*0180_128	kṛtāñjaliḥ pravrajitaṃ vilokya ca<BR>
04,006.015d*0180_129	athābravīd dhṛṣṭamanāḥ śubhākṣaraṃ<BR>
04,006.015d*0180_130	manonugaṃ sarvasabhāgataṃ vacaḥ<BR>
04,006.015d*0180_131	(11a)  dadāmi te hanta varaṃ yad īpsitaṃ<BR>
04,006.015d*0180_132	(11b)  praśādhi matsyān yadi manyate bhavān<BR>
04,006.015d*0180_133	(11c)  priyā hi dhūrtā mama cākṣakovidās<BR>
04,006.015d*0180_134	(11d)  tvaṃ cāpi devo mama rājyam arhasi<BR>
04,006.015d*0180_135	(14ab) samānayānāsanavastrabhojanaṃ<BR>
04,006.015d*0180_136	prabhūtamālyābharaṇānulepanam<BR>
04,006.015d*0180_137	sa sārvabhaumopama sarvadārhasi<BR>
04,006.015d*0180_138	priyaṃ hi manye tava nityadarśanam<BR>
04,006.015d*0180_139	(15a)  ye tvābhidhāveyur anarthapīḍitā<BR>
04,006.015d*0180_140	dvijātimukhyā yadi vetare janāḥ<BR>
04,006.015d*0180_141	(15b)  sarvāṇi kāryāṇy aham arthitas tvayā<BR>
04,006.015d*0180_142	(15cd) teṣāṃ kariṣyāmi na me 'tra saṃśayaḥ<BR>
04,006.015d*0180_143	(13a)  mamāntike yaś ca tavāpriyaṃ caret<BR>
04,006.015d*0180_144	(13b)  pravāsaye taṃ pravicintya mānavam<BR>
04,006.015d*0180_145	yac cāpi kiṃ cid vasu vidyate mama<BR>
04,006.015d*0180_146	yudhiṣṭhiraḥ<BR>
04,006.015d*0180_146	prabhur bhavāṃs tasya vaśī vaseha ca<BR>
04,006.015d*0180_147	(12ab) ato 'bhilāṣaḥ paramo na vidyate<BR>
04,006.015d*0180_148	(12c)  na me jitaṃ kiṃ cana dhāraye dhanam<BR>
04,006.015d*0180_149	na bhojanaṃ kiṃ cana saṃspṛśe tv iha<BR>
04,006.015d*0180_150	haviṣyabhojī niśi ca kṣitīśayaḥ<BR>
04,006.015d*0180_151	vratopadeśāt samayo hi naiṣṭhiko<BR>
04,006.015d*0180_152	na krodhitavyaṃ naradeva kasya cit<BR>
04,006.015d*0180_153	evaṃpratijñasya mameha bhūpate<BR>
04,006.015d*0180_154	nivāsabuddhir bhavitā tu nānyathā<BR>
04,006.015d*0180_155	(12d)  evaṃ varaṃ mātsya vṛṇe pravāritaḥ<BR>
04,006.015d*0180_156	vaiśaṃpāyanaḥ<BR>
04,006.015d*0180_156	kṛtī bhaviṣyāmi vareṇa te 'nagha<BR>
04,006.015d*0180_157	evaṃ tu rājñaḥ prathamaḥ samāgamo<BR>
04,006.015d*0180_158	babhūva mātsyasya yudhiṣṭhirasya ca<BR>
04,006.015d*0180_159	virāṭarājasya hi tena saṃgamo<BR>
04,006.015d*0180_160	babhūva viṣṇor iva vajrapāṇinā<BR>
04,006.015d*0180_161	tam āsanasthaṃ priyarūpadarśanaṃ<BR>
04,006.015d*0180_162	nirīkṣamāṇo na tatarpa bhūmipaḥ<BR>
04,006.015d*0180_163	sabhāṃ ca tāṃ prājvalayad yudhiṣṭhiraḥ<BR>
04,006.015d*0180_164	śriyā yathā śakra iva triviṣṭapam<BR>
04,006.016	vaiśaṃpāyana uvāca<BR>
04,006.016a	evaṃ sa labdhvā tu varaṃ samāgamaṃ; virāṭarājena nararṣabhas tadā<BR>
04,006.016c	uvāsa vīraḥ paramārcitaḥ sukhī; na cāpi kaś cic caritaṃ bubodha tat<BR>
04,007.001	vaiśaṃpāyana uvāca<BR>
04,007.001a	athāparo bhīmabalaḥ śriyā jvalann; upāyayau siṃhavilāsavikramaḥ<BR>
04,007.001b*0181_001	asiṃ praveke pratimucya śāṇake<BR>
04,007.001c	khajaṃ ca darvīṃ ca kareṇa dhārayann; asiṃ ca kālāṅgam akośam avraṇam<BR>
04,007.001c*0182_001	tvacaṃ ca gocarmamayīṃ sumarditāṃ<BR>
04,007.001c*0182_002	samukṣitāṃ pānakarāgaṣāḍavaiḥ<BR>
04,007.001c*0182_003	kīlāsamālambya kareṇa cāyasaṃ<BR>
04,007.001c*0182_004	saśṛṅgiberārdrakabhūstṛṇāṅkuram<BR>
04,007.002a	sa sūdarūpaḥ parameṇa varcasā; ravir yathā lokam imaṃ prabhāsayan<BR>
04,007.002c	sukṛṣṇavāsā girirājasāravān; sa matsyarājaṃ samupetya tasthivān<BR>
04,007.002d*0183_001	sabhāṃ hi tāṃ vāraṇayūthapopamas<BR>
04,007.002d*0183_002	tamisrahā rātrim ivāvabhāsayan<BR>
04,007.002d*0183_003	sahasranetrāvarajāntakopamas<BR>
04,007.002d*0183_004	trilokapālādhipatir yathā hariḥ<BR>
04,007.002d*0183_005	tam āvrajantaṃ gajayūthapopamaṃ<BR>
04,007.002d*0183_006	nirīkṣamāṇo navasūryavarcasam<BR>
04,007.002d*0183_007	bhayāt samudvignaviṣaṇṇacetano<BR>
04,007.002d*0183_008	diśaś ca sarvāḥ prasamīkṣya cāsakṛt<BR>
04,007.002d*0183_009	tam ekavastraṃ parasainyavāraṇaṃ<BR>
04,007.002d*0183_010	sabhāvidūrān nṛpatir nṛpātmajam<BR>
04,007.002d*0183_011	samīkṣya vaiklavyam upeyivāñ śanair<BR>
04,007.002d*0183_012	janāś ca bhītāḥ parisarpire bhṛśam<BR>
04,007.003a	taṃ prekṣya rājā varayann upāgataṃ; tato 'bravīj jānapadān samāgatān<BR>
04,007.003c	siṃhonnatāṃso 'yam atīva rūpavān; pradṛśyate ko nu nararṣabho yuvā<BR>
04,007.003d*0184_001	athābravīn matsyapatiḥ sabhāgatān<BR>
04,007.003d*0184_002	bhṛśāturoṣṇaṃ pariniḥśvasann iva<BR>
04,007.003d*0184_003	yo 'yaṃ yuvā vāraṇarājasaṃnibhaḥ<BR>
04,007.003d*0184_004	sabhām abhipraiti hi māmikām imām<BR>
04,007.003d*0185_001	ko vā vijānāti purāsya darśanaṃ<BR>
04,007.003d*0185_002	mṛgendraśārdūlagater hi māmakaḥ<BR>
04,007.003d*0185_003	vyūḍhāntarāṃso mṛgarāḍ ivotkaṭo<BR>
04,007.003d*0185_004	ya eṣa divyaḥ puruṣaḥ prakāśate<BR>
04,007.003d*0185_005	rājaśriyā hy eṣa vibhāti rājavad<BR>
04,007.003d*0185_006	virocate rukmagiriprabhopamaḥ<BR>
04,007.003d*0185_007	nākṣatriyo nūnam ayaṃ bhaviṣyati<BR>
04,007.003d*0185_008	sahasranetrapratimas tathā hy asau<BR>
04,007.003d*0185_009	rūpeṇa yaś cāpratimo hy ayaṃ mahān<BR>
04,007.003d*0185_010	mahīm imāṃ śakra ivābhipālayet<BR>
04,007.003d*0185_011	nābhūmipo 'yaṃ hi matir mameti ca<BR>
04,007.003d*0185_012	vaiśaṃpāyanaḥ<BR>
04,007.003d*0185_012	cyutaḥ samṛddhyā nabhasīva nāhuṣaḥ<BR>
04,007.003d*0185_013	vitarkamāṇasya ca tasya pāṇḍavaḥ<BR>
04,007.003d*0185_014	sabhām atikramya vṛkodaro 'bravīt<BR>
04,007.003d*0185_015	jayeti rājānam abhipramodayan<BR>
04,007.003d*0185_016	sukhena sabhyaṃ ca samāgataṃ janam<BR>
04,007.004a	adṛṣṭapūrvaḥ puruṣo ravir yathā; vitarkayan nāsya labhāmi saṃpadam<BR>
04,007.004c	tathāsya cittaṃ hy api saṃvitarkayan; nararṣabhasyādya na yāmi tattvataḥ<BR>
04,007.004d*0186_001	dṛṣṭvaiva cainaṃ tu vicārayāmy ahaṃ<BR>
04,007.004d*0186_002	gandharvarājaṃ yadi vā puraṃdaram<BR>
04,007.004d*0186_003	jānīta ko 'yaṃ mama darśane sthito<BR>
04,007.004d*0186_004	yadīpsitaṃ tal labhatāṃ ca māciram<BR>
04,007.004d*0186_005	virāṭavākyena tu tena coditā<BR>
04,007.004d*0186_006	narā virāṭasya suśīghragāminaḥ<BR>
04,007.004d*0186_007	upetya kaunteyam athābruvaṃs tadā<BR>
04,007.004d*0186_008	yathā sa rājāvadatācyutānujam<BR>
04,007.005a	tato virāṭaṃ samupetya pāṇḍavaḥ; sudīnarūpo vacanaṃ mahāmanāḥ<BR>
04,007.005c	uvāca sūdo 'smi narendra ballavo; bhajasva māṃ vyañjanakāram uttamam<BR>
04,007.005d*0187_001	tvāṃ jīvituṃ śatrudamāgato 'smy ahaṃ<BR>
04,007.005d*0187_002	tvam eva loke paramo hi saṃśrayaḥ<BR>
04,007.006	virāṭa uvāca<BR>
04,007.006a	na sūdatāṃ mānada śraddadhāmi te; sahasranetrapratimo hi dṛśyase<BR>
04,007.006c	śriyā ca rūpeṇa ca vikrameṇa ca; prabhāsi tātānavaro nareṣv iha<BR>
04,007.007	bhīma uvāca<BR>
04,007.007a	narendra sūdaḥ paricārako 'smi te; jānāmi sūpān prathamena kevalān<BR>
04,007.007a*0188_001	narendra śūdro 'smi caturthavarṇabhāg<BR>
04,007.007a*0188_002	gurūpadeśāt paricārakarmakṛt<BR>
04,007.007b*0189_001	jānāmi sūpāṃś ca rasāṃś ca saṃskṛtān<BR>
04,007.007b*0189_002	māṃsāny apūpāṃś ca pacāmi śobhanān<BR>
04,007.007b*0190_001	rāgaprakārāṃś ca bahūn phalāśrayān<BR>
04,007.007b*0190_002	vaiśaṃpāyanaḥ<BR>
04,007.007b*0190_002	mahānase me na samo 'sti sūpakṛt<BR>
04,007.007b*0190_003	tam abravīn matsyapatiḥ prahṛṣṭavat<BR>
04,007.007b*0190_004	priyaṃ pragalbhaṃ madhuraṃ vinītavat<BR>
04,007.007b*0191_001	hutāśanāśīviṣatulyatejaso<BR>
04,007.007b*0191_002	na karma te yogyam idaṃ mahānase<BR>
04,007.007b*0191_003	na sūpakārī bhavituṃ tvam arhasi<BR>
04,007.007b*0191_004	suparṇagandharvamahoragopamaḥ<BR>
04,007.007b*0191_005	anīkakarṇāgradharo dhvajī rathī<BR>
04,007.007b*0191_006	bhavādya me vāraṇavāhinīpatiḥ<BR>
04,007.007b*0191_007	na nīcakarmā bhavituṃ tvam arhasi<BR>
04,007.007b*0191_008	praśāsituṃ bhūmim imāṃ tvam arhasi<BR>
04,007.007b*0191_008	bhīmaḥ<BR>
04,007.007b*0191_009	caturthavarṇo 'smy aham ity uvāca taṃ<BR>
04,007.007b*0191_010	na vai vṛṇe tvām aham īdṛśaṃ padam<BR>
04,007.007b*0191_011	jātyāsmi śūdro valaleti nāmnā<BR>
04,007.007b*0191_012	jijīviṣus tvadviṣayaṃ samāgataḥ<BR>
04,007.007b*0191_013	yudhiṣṭhirasyāsmi mahānase purā<BR>
04,007.007b*0191_014	babhūva sarvaprabhur annapānadaḥ<BR>
04,007.007b*0191_015	athāpi mām utsṛjase mahīpate<BR>
04,007.007b*0191_016	vrajāmy ahaṃ yāvad ito yathāgatam<BR>
04,007.007b*0191_017	tvam annasaṃskāravidhau praśādhi māṃ<BR>
04,007.007b*0191_018	bhavāmi te 'haṃ naradeva sūpakṛt<BR>
04,007.007c	āsvāditā ye nṛpate purābhavan; yudhiṣṭhireṇāpi nṛpeṇa sarvaśaḥ<BR>
04,007.008a	balena tulyaś ca na vidyate mayā; niyuddhaśīlaś ca sadaiva pārthiva<BR>
04,007.008c	gajaiś ca siṃhaiś ca sameyivān ahaṃ; sadā kariṣyāmi tavānagha priyam<BR>
04,007.008d*0192_001	na nīcakarmā tava mādṛśaḥ prabho<BR>
04,007.008d*0192_002	balasya netā tv abalo bhaved iti<BR>
04,007.008d*0192_003	svakarmatuṣṭāś ca vayaṃ narādhipa<BR>
04,007.008d*0192_004	praśādhi māṃ sūdapate yad īcchasi<BR>
04,007.008d*0192_005	ye santi mallā balavīryasaṃmatās<BR>
04,007.008d*0192_006	vaiśaṃpāyanaḥ<BR>
04,007.008d*0192_006	tān eva yotsyāmi tavābhiharṣayan<BR>
04,007.008d*0192_007	tam evam ukte vacane narādhipaḥ<BR>
04,007.008d*0192_008	pratyabravīn matsyapatiḥ prahṛṣṭavat<BR>
04,007.009	virāṭa uvāca<BR>
04,007.009a	dadāmi te hanta varaṃ mahānase; tathā ca kuryāḥ kuśalaṃ hi bhāṣase<BR>
04,007.009c	na caiva manye tava karma tat samaṃ; samudranemiṃ pṛthivīṃ tvam arhasi<BR>
04,007.009d*0193_001	trilokapālo hi yathā virocate<BR>
04,007.009d*0193_002	tathādya me viṣṇur ivābhirocase<BR>
04,007.010a	yathā hi kāmas tava tat tathā kṛtaṃ; mahānase tvaṃ bhava me puraskṛtaḥ<BR>
04,007.010c	narāś ca ye tatra mamocitāḥ purā; bhavasva teṣām adhipo mayā kṛtaḥ<BR>
04,007.011	vaiśaṃpāyana uvāca<BR>
04,007.011a	tathā sa bhīmo vihito mahānase; virāṭarājño dayito 'bhavad dṛḍham<BR>
04,007.011c	uvāsa rājan na ca taṃ pṛthagjano; bubodha tatrānucaraś ca kaś cana<BR>
04,008.001	vaiśaṃpāyana uvāca<BR>
04,008.001*0194_001	tataḥ kṛṣṇā sukeśī sā darśanīyā śucismitā<BR>
04,008.001a	tataḥ keśān samutkṣipya vellitāgrān aninditān<BR>
04,008.001b*0195_001	kṛṣṇān sūkṣmān mṛdūn dīrghān samudgrathya śucismitā<BR>
04,008.001c	jugūha dakṣiṇe pārśve mṛdūn asitalocanā<BR>
04,008.002a	vāsaś ca paridhāyaikaṃ kṛṣṇaṃ sumalinaṃ mahat<BR>
04,008.002b*0196_001	naranāryaś ca saṃprekṣya vismayaṃ paramaṃ gatāḥ<BR>
04,008.002c	kṛtvā veṣaṃ ca sairandhryāḥ kṛṣṇā vyacarad ārtavat<BR>
04,008.002d*0197_001	praviṣṭā nagaraṃ bhīruḥ sairandhrīveṣasaṃyutā<BR>
04,008.003a	tāṃ narāḥ paridhāvantīṃ striyaś ca samupādravan<BR>
04,008.003c	apṛcchaṃś caiva tāṃ dṛṣṭvā kā tvaṃ kiṃ ca cikīrṣasi<BR>
04,008.003d*0198_001	atha sā chinnapaṭṭābhyāṃ valkalājinasaṃvṛtām<BR>
04,008.004a	sā tān uvāca rājendra sairandhry aham upāgatā<BR>
04,008.004c	karma cecchāmi vai kartuṃ tasya yo māṃ pupukṣati<BR>
04,008.005a	tasyā rūpeṇa veṣeṇa ślakṣṇayā ca tathā girā<BR>
04,008.005c	nāśraddadhata tāṃ dāsīm annahetor upasthitām<BR>
04,008.006a	virāṭasya tu kaikeyī bhāryā paramasaṃmatā<BR>
04,008.006c	avalokayantī dadṛśe prāsādād drupadātmajām<BR>
04,008.007a	sā samīkṣya tathārūpām anāthām ekavāsasam<BR>
04,008.007b@006_0001	strībhiś ca puruṣaiś cāpi sarvataḥ parivāritām<BR>
04,008.007b@006_0002	virāṭabhāryā tāṃ devīṃ kāruṇyāj jātasaṃbhramā<BR>
04,008.007b@006_0003	apreṣayat samīpasthāḥ striyo vṛddhāś ca tatparāḥ<BR>
04,008.007b@006_0004	apanīya tataḥ sarvā ānayadhvam ihaiva tām<BR>
04,008.007b@006_0005	yadā dṛṣṭā mayā sādhvī kampate me manas tadā<BR>
04,008.007b@006_0006	tasmāc chīghram ihānāyya darśayadhvaṃ yadīcchatha<BR>
04,008.007b@006_0007	tās tathoktā upāgamya draupadīṃ parisaṃgatām<BR>
04,008.007b@006_0008	ānīya sarvathā tv enām abruvan madhurāṃ giram<BR>
04,008.007b@006_0009	bhadre tvāṃ draṣṭum icchantī sudeṣṇā harmyabhūtale<BR>
04,008.007b@006_0010	sthitā tadarthaṃ hi vayaṃ tvatsamīpam ihāgatāḥ<BR>
04,008.007b@006_0011	atha sā chinnapaṭṭābhyāṃ valkalājinasaṃvṛtā<BR>
04,008.007b@006_0012	rājaveśma upāgamya yatrāgramahiṣī sthitā<BR>
04,008.007b@006_0013	sudeṣṇām agamat kṛṣṇā rājabhāryāṃ yaśasvinīm<BR>
04,008.007b@006_0014	kṛṣṇān keśān mṛdūn dīrghān samudgrathyāyatekṣaṇā<BR>
04,008.007b@006_0015	kuñcitāgrān susūkṣmāṃs tān darśanīyān nibadhya ca<BR>
04,008.007b@006_0016	jugūha dakṣiṇe pārśve mṛdūn asitalocanā<BR>
04,008.007b@006_0017	sā praviśya virāṭasya draupady antaḥpurāṃ śubhā<BR>
04,008.007b@006_0018	hrīniṣedhānvitā bālā kampamānā lateva sā<BR>
04,008.007b@006_0019	abhigamya ca suśroṇī sarvalakṣaṇasaṃyutā<BR>
04,008.007b@006_0020	dadarśāvasthitāṃ haime pīṭhe ratnaparicchade<BR>
04,008.007b@006_0021	raktasūkṣmāṃśukadharāṃ meghe saudāminīm iva<BR>
04,008.007b@006_0022	nānāvarṇavicitrāṃ ca sarvābharaṇabhūṣitām<BR>
04,008.007b@006_0023	subhrūṃ sukeśīṃ suśroṇīṃ kubjavāmanamadhyagām<BR>
04,008.007b@006_0024	bahupuṣpopakīrṇāyāṃ bhūmyāṃ vedim ivādhvare<BR>
04,008.007b@006_0025	sudeṣṇāṃ rājamahiṣīṃ sarvālaṃkārabhūṣitām<BR>
04,008.007b@006_0026	śrīmatīṃ rājaputrīṇāṃ śatena parivāritām<BR>
04,008.007b@006_0027	tāḥ sarvā draupadīṃ dṛṣṭvā saṃtaptāḥ paramāṅganāḥ<BR>
04,008.007b@006_0028	tvaritāś copatasthus tāḥ sahasotthāya cāsanāt<BR>
04,008.007b@006_0029	nirīkṣamāṇās tāḥ sarvāḥ śacīṃ devīm ivāgatām<BR>
04,008.007b@006_0030	gūḍhagulphāṃ varārohāṃ kṛṣṇāṃ tāmrāyatekṣaṇām<BR>
04,008.007b@006_0031	atisarvānavadyāṅgīṃ natagātrīṃ sumadhyamām<BR>
04,008.007b@006_0032	nahrasvāṃ nātimahatīṃ jātāṃ bahutṛṇe vane<BR>
04,008.007b@006_0033	ṛśyarohīm ivānindyāṃ sukeśīṃ mṛgalocanām<BR>
04,008.007b@006_0034	tāṃ mṛgīm iva vitrastāṃ yūthabhraṣṭām iva dvipām<BR>
04,008.007b@006_0035	lakṣmīm iva viśālākṣīṃ vidyām iva yaśasvinīm<BR>
04,008.007b@006_0036	rohiṇīm iva tārāṇāṃ dīptām agniśikhām iva<BR>
04,008.007b@006_0037	pārvatīm iva rudrāṇīṃ velām iva mahodadheḥ<BR>
04,008.007b@006_0038	sulabhām iva nāgīnāṃ mṛgīṇām iva kiṃnarīm<BR>
04,008.007b@006_0039	gaṅgām iva viśuddhāṅgīṃ śāradīm iva śarvarīm<BR>
04,008.007b@006_0040	tām acintyatamāṃ loke ilām iva yaśasvinīm<BR>
04,008.007b@006_0041	sāvitrīm iva durdharṣāṃ brāhmyā lakṣmyā samanvitām<BR>
04,008.007b@006_0042	sudeṣṇā paryapṛcchat tāṃ vismayotphullalocanā<BR>
04,008.007b@006_0043	kā tvaṃ sarvānavadyāṅgī kuto 'si tvam ihāgatā<BR>
04,008.007b@006_0044	kasya vā tvaṃ viśālākṣi kiṃ vā te karavāṇy aham<BR>
04,008.007c	samāhūyābravīd bhadre kā tvaṃ kiṃ ca cikīrṣasi<BR>
04,008.008a	sā tām uvāca rājendra sairandhry aham upāgatā<BR>
04,008.008c	karma cecchāmy ahaṃ kartuṃ tasya yo māṃ pupukṣati<BR>
04,008.009	sudeṣṇovāca<BR>
04,008.009a	naivaṃrūpā bhavanty evaṃ yathā vadasi bhāmini<BR>
04,008.009c	preṣayanti ca vai dāsīr dāsāṃś caivaṃvidhān bahūn<BR>
04,008.010a	gūḍhagulphā saṃhatorus trigambhīrā ṣaḍunnatā<BR>
04,008.010c	raktā pañcasu rakteṣu haṃsagadgadabhāṣiṇī<BR>
04,008.011a	sukeśī sustanī śyāmā pīnaśroṇipayodharā<BR>
04,008.011c	tena tenaiva saṃpannā kāśmīrīva turaṃgamā<BR>
04,008.011d*0199_001	sārvabhaumasya mahiṣī raktaiḥ pañcabhir aṅganā<BR>
04,008.012a	svarālapakṣmanayanā bimboṣṭhī tanumadhyamā<BR>
04,008.012c	kambugrīvā gūḍhasirā pūrṇacandranibhānanā<BR>
04,008.012d*0200_001	śāradotpalapatrākṣyā śāradotpalagandhayā<BR>
04,008.012d*0200_002	śāradotpalasevinyā rūpeṇa sadṛśī śriyā<BR>
04,008.012d*0201_001	sarvalakṣaṇayuktā ca bhāryā tvaṃ pṛthivīpateḥ<BR>
04,008.013a	kā tvaṃ brūhi yathā bhadre nāsi dāsī kathaṃ cana<BR>
04,008.013c	yakṣī vā yadi vā devī gandharvī yadi vāpsarāḥ<BR>
04,008.013d*0202_001	devakanyā bhujaṅgī vā nagarasyātha devatā<BR>
04,008.013d*0202_002	vidyādharī kiṃnarī vā yadi vā rohiṇī svayam<BR>
04,008.013d*0203_001	apsarā vāpi nāgī vā tārā vā tvaṃ vilāsini<BR>
04,008.014a	alambusā miśrakeśī puṇḍarīkātha mālinī<BR>
04,008.014b*0204_001	menakā vā ahalyā vā rambhā vāpi tilottamā<BR>
04,008.014c	indrāṇī vāruṇī vā tvaṃ tvaṣṭur dhātuḥ prajāpateḥ<BR>
04,008.014e	devyo deveṣu vikhyātās tāsāṃ tvaṃ katamā śubhe<BR>
04,008.014f*0205_001	tava hy anupamaṃ rūpaṃ bhūṣaṇair api varjitam<BR>
04,008.014f*0205_002	tvāṃ sṛṣṭvoparataṃ manye lokakartāram īśvaram<BR>
04,008.014f*0205_003	na tṛpyanti striyo dṛṣṭvā kā nu puṃsāṃ ratir bhavet<BR>
04,008.014f*0206_001	pravālapuṣpastabakair ācitā vanadevatā<BR>
04,008.014f*0206_002	tvām eva hi nirīkṣante vismitā rūpasaṃpadā<BR>
04,008.014f*0206_003	antaḥpuragatā nāryo mṛgapakṣigaṇāś ca ye<BR>
04,008.014f*0206_004	sarve tvām eva kalyāṇi nirīkṣante suvismitāḥ<BR>
04,008.014f*0206_005	na tvādṛśī kā cana me triṣu lokeṣu sundarī<BR>
04,008.014f*0206_006	dṛṣṭapūrvā śrutā vāpi vapuṣā vidyate śubhe<BR>
04,008.014f*0207_001	evam uktā sudeṣṇāṃ tāṃ kṛtāñjalipuṭā sthitā<BR>
04,008.014f*0207_002	abravīd vismayāviṣṭā draupadī yoṣitāṃ varā<BR>
04,008.015	draupady uvāca<BR>
04,008.015a	nāsmi devī na gandharvī nāsurī na ca rākṣasī<BR>
04,008.015c	sairandhrī tu bhujiṣyāsmi satyam etad bravīmi te<BR>
04,008.015d*0208_001	patīnāṃ prekṣamāṇānāṃ kasmiṃś cit kāraṇāntare<BR>
04,008.015d*0208_002	keśapakṣe parāmṛṣṭā sāhaṃ trastā vanaṃ gatā<BR>
04,008.015d*0208_003	tatra dvādaśa varṣāṇi vanyamūlaphalāśanā<BR>
04,008.015d*0208_004	carāmy anilayā subhru sā tavāntikam āgatā<BR>
04,008.016a	keśāñ jānāmy ahaṃ kartuṃ piṃṣe sādhu vilepanam<BR>
04,008.016b*0209_001	mallikotpalapadmānāṃ campakānāṃ tathā śubhe<BR>
04,008.016b*0210_001	sinduvārakajātīnāṃ racayāmy avataṃsakān<BR>
04,008.016b*0210_002	patraṃ mṛṇālam agaruṃ piṅkṣye ca haricandanam<BR>
04,008.016c	grathayiṣye vicitrāś ca srajaḥ paramaśobhanāḥ<BR>
04,008.017a	ārādhayaṃ satyabhāmāṃ kṛṣṇasya mahiṣīṃ priyām<BR>
04,008.017c	kṛṣṇāṃ ca bhāryāṃ pāṇḍūnāṃ kurūṇām ekasundarīm<BR>
04,008.017d*0211_001	tayāsmi subhṛtā cāham iṣṭalābhena toṣitā<BR>
04,008.018a	tatra tatra carāmy evaṃ labhamānā suśobhanam<BR>
04,008.018c	vāsāṃsi yāvac ca labhe tāvat tāvad rame tathā<BR>
04,008.019a	mālinīty eva me nāma svayaṃ devī cakāra sā<BR>
04,008.019b@007_0001	kṛṣṇā kamalapatrākṣī sā me prāṇasamā sakhī<BR>
04,008.019b@007_0002	na cāhaṃ ciram icchāmi kva cid vastuṃ śubhānane<BR>
04,008.019b@007_0003	vrataṃ kilaitad asmākaṃ kuladharmo 'yam īdṛśaḥ<BR>
04,008.019b@007_0004	yo hy asmākaṃ hared dravyaṃ deśaṃ vasanam eva vā<BR>
04,008.019b@007_0005	na kroddhavyaṃ kilāsmābhir asmad gurur aroṣaṇaḥ<BR>
04,008.019b@007_0006	sāhaṃ vanāni durgāṇi tīrthāni ca sarāṃsi ca<BR>
04,008.019b@007_0007	śailāṃś ca vividhān ramyān saritaś ca samudragāḥ<BR>
04,008.019b@007_0008	bhartṛśokaparītāṅgī bhartṛsabrahmacāriṇī<BR>
04,008.019b@007_0009	vicarāmi mahīṃ durgāṃ yatra sāyaṃniveśanā<BR>
04,008.019b@007_0010	vīrapatnī yadā devī caramāṇeṣu bhartṛṣu<BR>
04,008.019b@007_0011	sāhaṃ vivatsā vidhinā gandhamādanaparvatāt<BR>
04,008.019b@007_0012	śṛṇomi tava sauśīlyaṃ bhartur madhurabhāṣiṇi<BR>
04,008.019b@007_0013	māhātmyaṃ ca tataḥ śrutvā brāhmaṇānāṃ samīpataḥ<BR>
04,008.019b@007_0014	tvām upasthātum icchāmi tataś cāham ihāgatā<BR>
04,008.019b@007_0015	guravo mama dharmaś ca vāyuḥ śakras tathāśvinau<BR>
04,008.019b@007_0016	teṣāṃ prasādāc ca na māṃ kaś cid dharṣayate pumān<BR>
04,008.019c	sāham abhyāgatā devi sudeṣṇe tvanniveśanam<BR>
04,008.020	sudeṣṇovāca<BR>
04,008.020a	mūrdhni tvāṃ vāsayeyaṃ vai saṃśayo me na vidyate<BR>
04,008.020c	no ced iha tu rājā tvāṃ gacchet sarveṇa cetasā<BR>
04,008.020d*0212_001	sāhaṃ tvāṃ na kṣamāṃ manye vasantīm iha veśmani<BR>
04,008.020d*0212_002	eṣa doṣo 'tra suśroṇi kathaṃ vā bhīru manyase<BR>
04,008.021a	striyo rājakule paśya yāś cemā mama veśmani<BR>
04,008.021c	prasaktās tvāṃ nirīkṣante pumāṃsaṃ kaṃ na mohayeḥ<BR>
04,008.021d*0213_001	tvām evaitā nirīkṣante vismayād varavarṇini<BR>
04,008.022a	vṛkṣāṃś cāvasthitān paśya ya ime mama veśmani<BR>
04,008.022c	te 'pi tvāṃ saṃnamantīva pumāṃsaṃ kaṃ na mohayeḥ<BR>
04,008.022d*0214_001	bibharṣi paramaṃ rūpam atimānuṣam adbhutam<BR>
04,008.022d*0214_002	tiryagyonigatāś cāpi nirīkṣante savismayāḥ<BR>
04,008.022d*0214_003	tava rūpam anindyāṅgi kiṃ punar mānavā bhuvi<BR>
04,008.023a	rājā virāṭaḥ suśroṇi dṛṣṭvā vapur amānuṣam<BR>
04,008.023c	vihāya māṃ varārohe tvāṃ gacchet sarvacetasā<BR>
04,008.024a	yaṃ hi tvam anavadyāṅgi naram āyatalocane<BR>
04,008.024c	prasaktam abhivīkṣethāḥ sa kāmavaśago bhavet<BR>
04,008.024d*0215_001	susnātālaṃkṛtā ca tvaṃ yam īkṣethā hi mānavam<BR>
04,008.024d*0215_002	glānir na tasya duḥkhaṃ vā na tandrī na parājayaḥ<BR>
04,008.024d*0215_003	na śocen na ca saṃtapyen na krudhyen nānṛtaṃ vadet<BR>
04,008.024d*0215_004	yaṃ tvaṃ sarvānavadyāṅgi bhajethāḥ samalaṃkṛtā<BR>
04,008.024d*0215_005	na vyādhir na jarā tasya na tṛṣṇā na kṣudhā bhavet<BR>
04,008.024d*0215_006	yasya tvaṃ vaśagā subhru bhaver aṅkagatā satī<BR>
04,008.024d*0215_007	pañcatvam api saṃprāptaṃ yadi tvaṃ pariṣasvajeḥ<BR>
04,008.024d*0215_008	bāhubhyām anurūpābhyāṃ sa jīved iti me matiḥ<BR>
04,008.024d*0215_009	yasya hi tvaṃ bhaver bhāryā yaṃ ca hṛṣṭā pariṣvajeḥ<BR>
04,008.024d*0215_010	atijīvet sa sarveṣu deveṣv iva puraṃdaraḥ<BR>
04,008.024d*0216_001	adhyārohed yathā vṛkṣān vadhāyaivātmano naraḥ<BR>
04,008.024d*0216_002	rājaveśmani te subhru gṛhe tu syāt tathā mama<BR>
04,008.025a	yaś ca tvāṃ satataṃ paśyet puruṣaś cāruhāsini<BR>
04,008.025c	evaṃ sarvānavadyāṅgi sa cānaṅgavaśo bhavet<BR>
04,008.026a	yathā karkaṭakī garbham ādhatte mṛtyum ātmanaḥ<BR>
04,008.026c	tathāvidham ahaṃ manye vāsaṃ tava śucismite<BR>
04,008.026d*0217_001	anumānaye tvāṃ sairandhri nāvamanye kathaṃ cana<BR>
04,008.026d*0217_002	bhartṛśīlabhayād bhadre tava vāsaṃ na rocaye<BR>
04,008.027	draupady uvāca<BR>
04,008.027a	nāsmi labhyā virāṭena na cānyena kathaṃ cana<BR>
04,008.027b*0218_001	devagandharvayakṣaiś ca draṣṭuṃ duṣṭena cetasā<BR>
04,008.027c	gandharvāḥ patayo mahyaṃ yuvānaḥ pañca bhāmini<BR>
04,008.028a	putrā gandharvarājasya mahāsattvasya kasya cit<BR>
04,008.028c	rakṣanti te ca māṃ nityaṃ duḥkhācārā tathā nv aham<BR>
04,008.028d*0219_001	yaś ca duḥśīlavān martyo māṃ spṛśed duṣṭacetasā<BR>
04,008.028d*0219_002	sa tām eva niśāṃ śīghraṃ śayīta musalair hataḥ<BR>
04,008.028d*0219_003	yasyāpi hi śataṃ pūrṇaṃ bāndhavānāṃ bhaved iha<BR>
04,008.028d*0219_004	sahasraṃ vā viśālākṣi koṭir vāpi sahasrikā<BR>
04,008.028d*0219_005	duṣṭacittaś ca māṃ brūyān na sa jīvet tavāgrataḥ<BR>
04,008.028d*0219_006	na tasya tridaśā devā nāsurā na ca pannagāḥ<BR>
04,008.028d*0219_007	tebhyo gandharvarājebhyas trāṇaṃ kuryur asaṃśayam<BR>
04,008.028d*0219_008	sudeṣṇe viśvasa tvaṃ me svajane bāndhaveṣu vā<BR>
04,008.028d*0219_009	nāhaṃ śakyā naraiḥ spraṣṭuṃ na ca me vṛttam īdṛśam<BR>
04,008.029a	yo me na dadyād ucchiṣṭaṃ na ca pādau pradhāvayet<BR>
04,008.029c	prīyeyus tena vāsena gandharvāḥ patayo mama<BR>
04,008.030a	yo hi māṃ puruṣo gṛdhyed yathānyāḥ prākṛtastriyaḥ<BR>
04,008.030c	tām eva sa tato rātriṃ praviśed aparāṃ tanum<BR>
04,008.031a	na cāpy ahaṃ cālayituṃ śakyā kena cid aṅgane<BR>
04,008.031c	duḥkhaśīlā hi gandharvās te ca me balavattarāḥ<BR>
04,008.031d*0220_001	pracchannāś cāpi rakṣanti te māṃ nityaṃ śucismite<BR>
04,008.031d*0221_001	vaiśaṃpāyanaḥ<BR>
04,008.031d*0221_001	evaṃ nivasamānāyāṃ mayi mā te bhayaṃ hy abhūt<BR>
04,008.031d*0221_002	evam uktā tu sairandhryā sudeṣṇā vākyam abravīt<BR>
04,008.032	sudeṣṇovāca<BR>
04,008.032a	evaṃ tvāṃ vāsayiṣyāmi yathā tvaṃ nandinīcchasi<BR>
04,008.032c	na ca pādau na cocchiṣṭaṃ sprakṣyasi tvaṃ kathaṃ cana<BR>
04,008.032d*0222_001	vaseha mayi kalyāṇi yadi te vṛttam īdṛśam<BR>
04,008.032d*0222_002	kaś ca te dātum ucchiṣṭaṃ pumān arhati śobhane<BR>
04,008.032d*0222_003	pradhāvayec ca kaḥ pādau lakṣmīṃ dṛṣṭvaiva buddhimān<BR>
04,008.032d*0223_001	evam ācārasaṃpannā evaṃ daivaparāyaṇā<BR>
04,008.032d*0223_002	rakṣyā tvam asi bhūtānāṃ sāvitrīva dvijanmanām<BR>
04,008.032d*0223_003	devatā iva kalyāṇi pūjitā varavarṇini<BR>
04,008.032d*0223_004	vasa bhadre mayi prītā prītir hi mama vartate<BR>
04,008.032d*0223_005	sarvakāmaiḥ samuditā nirudvignamanāḥ sukham<BR>
04,008.033	vaiśaṃpāyana uvāca<BR>
04,008.033a	evaṃ kṛṣṇā virāṭasya bhāryayā parisāntvitā<BR>
04,008.033b*0224_001	uvāsa nagare tasmin patidharmavatī satī<BR>
04,008.033b*0225_001	nirviśaṅkā virāṭasya viveśāntaḥpuraṃ tadā<BR>
04,008.033b*0225_002	yājñasenī sudeṣṇāṃ tu śuśrūṣantī viśāṃ pate<BR>
04,008.033c	na caināṃ veda tatrānyas tattvena janamejaya<BR>
04,008.033d*0226_001	evaṃ virāṭe nyavasanta pāṇḍavāḥ<BR>
04,008.033d*0226_002	kṛṣṇā tathāntaḥpuram etya śobhanā<BR>
04,008.033d*0226_003	ajñātacaryāṃ pratiruddhamānasā<BR>
04,008.033d*0226_004	yathāgnayo bhasmanigūḍhatejasaḥ<BR>
04,009.001	vaiśaṃpāyana uvāca<BR>
04,009.001a	sahadevo 'pi gopānāṃ kṛtvā veṣam anuttamam<BR>
04,009.001c	bhāṣāṃ caiṣāṃ samāsthāya virāṭam upayād atha<BR>
04,009.001d*0227_001	goṣṭham āsādya tiṣṭhantaṃ bhavanasya samīpataḥ<BR>
04,009.001d*0227_002	rājātha dṛṣṭvā puruṣān prāhiṇoj jātavismayaḥ<BR>
04,009.002a	tam āyāntam abhiprekṣya bhrājamānaṃ nararṣabham<BR>
04,009.002c	samupasthāya vai rājā papraccha kurunandanam<BR>
04,009.003a	kasya vā tvaṃ kuto vā tvaṃ kiṃ vā tāta cikīrṣasi<BR>
04,009.003c	na hi me dṛṣṭapūrvas tvaṃ tattvaṃ brūhi nararṣabha<BR>
04,009.004a	sa prāpya rājānam amitratāpanas; tato 'bravīn meghamahaughaniḥsvanaḥ<BR>
04,009.004b@008_0000	vaiśaṃpāyanaḥ<BR>
04,009.004b@008_0001	athāparo 'dṛśyata vai śaśī yathā<BR>
04,009.004b@008_0002	huto havirbhir hi yathādhvare śikhī<BR>
04,009.004b@008_0003	tathā samālakṣyata cārudarśanaḥ<BR>
04,009.004b@008_0004	prakāśavān sūrya ivāciroditaḥ<BR>
04,009.004b@008_0005	tam āvrajantaṃ sahadevam agraṇīr<BR>
04,009.004b@008_0006	nṛpo virāṭo nacirāt samaikṣata<BR>
04,009.004b@008_0007	praikṣanta taṃ tatra pṛthak samāgatāḥ<BR>
04,009.004b@008_0008	sabhāsadaḥ sarvamanoharaprabham<BR>
04,009.004b@008_0009	yuvānam āyāntam amitrakarśanaṃ<BR>
04,009.004b@008_0010	pramuktam abhrād iva candramaṇḍalam<BR>
04,009.004b@008_0011	yaṣṭyā pramāṇānvitayā sudarśanaṃ<BR>
04,009.004b@008_0012	dāmāni pāśaṃ ca nibaddhya pṛṣṭhataḥ<BR>
04,009.004b@008_0013	mauñjīṃ ca tantrīṃ mahatīṃ susaṃhitāṃ<BR>
04,009.004b@008_0014	bālaiś ca dāmair bahubhiḥ samāvṛtām<BR>
04,009.004b@008_0015	sa cāpi rājānam uvāca vīryavān<BR>
04,009.004b@008_0016	kuruṣva māṃ pārthiva goṣv avasthitam<BR>
04,009.004b@008_0017	mayā hi guptāḥ paśavo bhavantu te<BR>
04,009.004b@008_0018	pranaṣṭanidrāḥ prabhavo 'smi ballavaḥ<BR>
04,009.004b@008_0019	na śvāpadebhyo na ca rogato bhayaṃ<BR>
04,009.004b@008_0020	na cāpi tāsām uta taskarād bhayam<BR>
04,009.004b@008_0021	payaḥprabhūtā bahulā nirāmayā<BR>
04,009.004b@008_0022	bhavanti gāvaḥ subhṛtā narādhipa<BR>
04,009.004b@008_0023	niśamya rājā sahadevabhāṣitaṃ<BR>
04,009.004b@008_0024	nirīkṣya mādrīsutam abhyanandata<BR>
04,009.004b@008_0025	uvāca tuṣṭo muditena cetasā<BR>
04,009.004b@008_0026	na ballavatvaṃ tvayi vīra lakṣaye<BR>
04,009.004b@008_0027	dhairyād vapuḥ kṣātram iveha te dṛḍhaṃ<BR>
04,009.004b@008_0028	prakāśate kauravavaṃśajasya vā<BR>
04,009.004b@008_0029	nāpaṇḍiteyaṃ tava dṛśyate tanur<BR>
04,009.004b@008_0030	bhaveha rājye mama mantradharmabhṛt<BR>
04,009.004b@008_0031	praśādhi matsyān saharājakān imān<BR>
04,009.004b@008_0032	bṛhaspatiḥ śakrayutān ivāmarān<BR>
04,009.004b@008_0033	balaṃ ca me rakṣa suveṣa sarvaśo<BR>
04,009.004b@008_0034	gṛhāṇa khaḍgaṃ pratirūpam ātmanaḥ<BR>
04,009.004b@008_0035	anīkakarṇāgradharo balasya me<BR>
04,009.004b@008_0036	prabhur bhavān astu gṛhāṇa kārmukam<BR>
04,009.004b@008_0037	virāṭarājñābhihitaḥ kurūttamaḥ<BR>
04,009.004b@008_0038	praśasya rājānam abhipraṇamya ca<BR>
04,009.004b@008_0039	uvāca matsyapravaraṃ mahāmatiḥ<BR>
04,009.004b@008_0040	śṛṇuṣva rājan mama vākyam uttamam<BR>
04,009.004b@008_0041	bālo hy ahaṃ jātiviśeṣadūṣitaḥ<BR>
04,009.004b@008_0042	kuto 'dya me nītiṣu yuktamantritā<BR>
04,009.004b@008_0043	svakarmatuṣṭāś ca vayaṃ narādhipa<BR>
04,009.004b@008_0044	praśādhi māṃ gāḥ parirakṣaṇe 'nagha<BR>
04,009.004c	vaiśyo 'smi nāmnāham ariṣṭanemir; gosaṃkhya āsaṃ kurupuṃgavānām<BR>
04,009.005a	vastuṃ tvayīcchāmi viśāṃ variṣṭha; tān rājasiṃhān na hi vedmi pārthān<BR>
04,009.005c	na śakyate jīvitum anyakarmaṇā; na ca tvad anyo mama rocate nṛpaḥ<BR>
04,009.006	virāṭa uvāca<BR>
04,009.006a	tvaṃ brāhmaṇo yadi vā kṣatriyo 'si; samudranemīśvararūpavān asi<BR>
04,009.006c	ācakṣva me tattvam amitrakarśana; na vaiśyakarma tvayi vidyate samam<BR>
04,009.007a	kasyāsi rājño viṣayād ihāgataḥ; kiṃ cāpi śilpaṃ tava vidyate kṛtam<BR>
04,009.007c	kathaṃ tvam asmāsu nivatsyase sadā; vadasva kiṃ cāpi taveha vetanam<BR>
04,009.008	sahadeva uvāca<BR>
04,009.008a	pañcānāṃ pāṇḍuputrāṇāṃ jyeṣṭho rājā yudhiṣṭhiraḥ<BR>
04,009.008c	tasyāṣṭaśatasāhasrā gavāṃ vargāḥ śataṃ śatāḥ<BR>
04,009.009a	apare daśasāhasrā dvis tāvantas tathāpare<BR>
04,009.009c	teṣāṃ gosaṃkhya āsaṃ vai tantipāleti māṃ viduḥ<BR>
04,009.010a	bhūtaṃ bhavyaṃ bhaviṣyac ca yac ca saṃkhyāgataṃ kva cit<BR>
04,009.010c	na me 'sty aviditaṃ kiṃ cit samantād daśayojanam<BR>
04,009.011a	guṇāḥ suviditā hy āsan mama tasya mahātmanaḥ<BR>
04,009.011c	āsīc ca sa mayā tuṣṭaḥ kururājo yudhiṣṭhiraḥ<BR>
04,009.011d*0228_001	anekaguṇitā gāvo durvijñeyā mahattarāḥ<BR>
04,009.011d*0228_002	bahukṣīratarā gāvo bahvyaḥ sadyaḥ saputrakāḥ<BR>
04,009.012a	kṣipraṃ hi gāvo bahulā bhavanti; na tāsu rogo bhavatīha kaś cit<BR>
04,009.012c	tais tair upāyair viditaṃ mayaitad; etāni śilpāni mayi sthitāni<BR>
04,009.013a	vṛṣabhāṃś cāpi jānāmi rājan pūjitalakṣaṇān<BR>
04,009.013c	yeṣāṃ mūtram upāghrāya api vandhyā prasūyate<BR>
04,009.013d*0229_000	vaiśaṃpāyanaḥ<BR>
04,009.013d*0229_001	matsyādhipo harṣakalena cetasā<BR>
04,009.013d*0229_002	mādrīsutaṃ pāṇḍavam abhyabhāṣata<BR>
04,009.013d*0229_003	naivānumanye tava karma kutsitaṃ<BR>
04,009.013d*0229_004	mahīṃ samagrām abhipātum arhasi<BR>
04,009.013d*0229_005	atha tv idānīṃ tava rocitaṃ vibho<BR>
04,009.013d*0229_006	yatheṣṭato gavyam avekṣa māmakam<BR>
04,009.013d*0229_007	tvadarpaṇā me paśavo bhavantu vai<BR>
04,009.013d*0229_008	nṛpo virāṭas tam uvāca sattamam<BR>
04,009.014	virāṭa uvāca<BR>
04,009.014a	śataṃ sahasrāṇi samāhitāni; varṇasya varṇasya viniścitā guṇaiḥ<BR>
04,009.014c	paśūn sapālān bhavate dadāmy ahaṃ; tvadāśrayā me paśavo bhavantv iha<BR>
04,009.015	vaiśaṃpāyana uvāca<BR>
04,009.015a	tathā sa rājño 'vidito viśāṃ pate; uvāsa tatraiva sukhaṃ nareśvaraḥ<BR>
04,009.015c	na cainam anye 'pi viduḥ kathaṃ cana; prādāc ca tasmai bharaṇaṃ yathepsitam<BR>
04,009.015d*0230_001	evaṃ virāṭena sametya pāṇḍavo<BR>
04,009.015d*0230_002	labdhvā ca govallavatāṃ yatheṣṭataḥ<BR>
04,009.015d*0230_003	ajñātacaryām avasan mahātmā<BR>
04,009.015d*0230_004	yathā raviś cāstagiriṃ niviṣṭaḥ<BR>
04,010.001	vaiśaṃpāyana uvāca<BR>
04,010.001a	athāparo 'dṛśyata rūpasaṃpadā; strīṇām alaṃkāradharo bṛhat pumān<BR>
04,010.001c	prākāravapre pratimucya kuṇḍale; dīrghe ca kambū parihāṭake śubhe<BR>
04,010.001d*0231_001	kṛṣṇe ca dīrghe ca nibadhya vāsasī<BR>
04,010.001d*0231_002	śarīravāñ śakrabṛhaspatiprabhaḥ<BR>
04,010.002a	bahūṃś ca dīrghāṃś ca vikīrya mūrdhajān; mahābhujo vāraṇamattavikramaḥ<BR>
04,010.002b*0232_001	klaibyena veṣeṇa na bhāti bhāti ca<BR>
04,010.002b*0232_002	grahābhipanno nabhasīva candramāḥ<BR>
04,010.002c	gatena bhūmim abhikampayaṃs tadā; virāṭam āsādya sabhāsamīpataḥ<BR>
04,010.003a	taṃ prekṣya rājopagataṃ sabhātale; satrapraticchannam aripramāthinam<BR>
04,010.003c	virājamānaṃ parameṇa varcasā; sutaṃ mahendrasya gajendravikramam<BR>
04,010.004a	sarvān apṛcchac ca samīpacāriṇaḥ; kuto 'yam āyāti na me purā śrutaḥ<BR>
04,010.004c	na cainam ūcur viditaṃ tadā narāḥ; savismitaṃ vākyam idaṃ nṛpo 'bravīt<BR>
04,010.004d@009_0000	virāṭaḥ<BR>
04,010.004d@009_0001	gajendralīlo mṛgarājagāmī<BR>
04,010.004d@009_0002	vṛṣekṣaṇo devasutogratejāḥ<BR>
04,010.004d@009_0003	pīnāṃsabāhuḥ kanakāvadātaḥ<BR>
04,010.004d@009_0004	ko 'yaṃ naro me nagaraṃ praviṣṭaḥ<BR>
04,010.004d@009_0005	kim eṣa devendrasutaḥ kim eṣa<BR>
04,010.004d@009_0006	brahmātmajo vā kim ayaṃ svayaṃbhūḥ<BR>
04,010.004d@009_0007	umāsuto vaiśravaṇātmajo vā<BR>
04,010.004d@009_0008	prekṣyainam āsīd iti me pratarkaḥ<BR>
04,010.004d@009_0008	vaiśaṃpāyanaḥ<BR>
04,010.004d@009_0009	sabhām atikramya ca vāsavopamo<BR>
04,010.004d@009_0010	nirīkṣyamāṇo bahubhiḥ samāgataiḥ<BR>
04,010.004d@009_0011	sa tatra rājānam amitrahābravīd<BR>
04,010.004d@009_0012	bṛhannalāhaṃ naradeva nartanā<BR>
04,010.004d@009_0013	veṇīṃ prakuryāṃ rucire ca kuṇḍale<BR>
04,010.004d@009_0014	grathe srajaḥ prāvaraṇāni saṃhare<BR>
04,010.004d@009_0015	snānaṃ raceyaṃ vimṛje ca darpaṇaṃ<BR>
04,010.004d@009_0016	viśeṣakeṣv eva ca kauśalaṃ mama<BR>
04,010.004d@009_0017	klībeṣu bāleṣu jaleṣu nartane<BR>
04,010.004d@009_0018	śikṣāpradāneṣu ca yogyatā mama<BR>
04,010.004d@009_0019	karomi veṇīṣu ca puṣpapūrakān<BR>
04,010.004d@009_0020	na me striyaḥ karmaṇi kauśalādhikāḥ<BR>
04,010.004d@009_0021	tam abravīt prāṃśum udīkṣya vismito<BR>
04,010.004d@009_0022	virāṭarājopasṛtaṃ mahāyaśāḥ<BR>
04,010.005a	sarvopapannaḥ puruṣo manoramaḥ; śyāmo yuvā vāraṇayūthapopamaḥ<BR>
04,010.005b*0233_001	jānīta ko 'yaṃ mama darśane sthito<BR>
04,010.005b*0233_002	yat kāṅkṣate tal labhatāṃ mamāciram<BR>
04,010.005b*0233_003	evaṃ vitarkantam amitraghātinaṃ<BR>
04,010.005b*0233_004	saṃprāpya rājānam amitrahābravīt<BR>
04,010.005b*0233_005	bṛhannaḍāhaṃ naradeva nartakī<BR>
04,010.005b*0233_006	tvāṃ sevituṃ śatrudamopayāmi<BR>
04,010.005b*0233_007	tvaṃ māṃ bhajasvādya yathā tvadāgatāṃ<BR>
04,010.005b*0233_008	bhavāmi te pārthiva nartakī hy aham<BR>
04,010.005c	vimucya kambū parihāṭake śubhe; vimucya veṇīm apinahya kuṇḍale<BR>
04,010.006a	śikhī sukeśaḥ paridhāya cānyathā; bhavasva dhanvī kavacī śarī tathā<BR>
04,010.006c	āruhya yānaṃ paridhāvatāṃ bhavān; sutaiḥ samo me bhava vā mayā samaḥ<BR>
04,010.007a	vṛddho hy ahaṃ vai parihārakāmaḥ; sarvān matsyāṃs tarasā pālayasva<BR>
04,010.007c	naivaṃvidhāḥ klībarūpā bhavanti; kathaṃ caneti pratibhāti me manaḥ<BR>
04,010.007d*0234_001	nārhas tu veṣo 'yam anūrjitas te<BR>
04,010.007d*0234_002	nāpuṃs tvam arho naradevasiṃha<BR>
04,010.007d*0234_003	tavaiṣa veṣaḥ śubhaveṣabhūṣaṇair<BR>
04,010.007d*0234_004	vibhūṣito bhūtapater iva prabho<BR>
04,010.007d*0234_005	vibhāti bhānor iva raśmimālino<BR>
04,010.007d*0234_006	ghanāvaruddhe gagane raver iva<BR>
04,010.007d*0234_007	dhanur hi manye tava śobhayed bhujau<BR>
04,010.007d*0234_008	tathā hi pīnāvatimātram āyatau<BR>
04,010.007d*0234_009	pragṛhya cāpaṃ pratirūpam ātmano<BR>
04,010.007d*0234_010	rakṣasva deśaṃ puram adya susthitaḥ<BR>
04,010.007d*0234_011	putreṇa tulyo bhava me bṛhannale<BR>
04,010.007d*0234_012	vṛddho 'smi vittaṃ pratipādayāmi te<BR>
04,010.007d*0234_013	tvaṃ rakṣa me sarvam idaṃ puraṃ prabho<BR>
04,010.007d*0234_014	na ṣaṇḍatāṃ kāṃcana lakṣayāmi te<BR>
04,010.007d*0234_015	praśādhi matsyāṃs tarasābhivardhayan<BR>
04,010.007d*0234_016	vaiśaṃpāyanaḥ<BR>
04,010.007d*0234_016	dadāmi rājyaṃ tava satyavāg aham<BR>
04,010.007d*0234_017	tasyāgrataḥ svāni dhanūṃṣi pārthivo<BR>
04,010.007d*0234_018	bahūni dīrghāṇi ca varṇavanti ca<BR>
04,010.007d*0234_019	dadhau sa sajyāni balānvitāni<BR>
04,010.007d*0234_020	jijñāsamānaḥ kim ayaṃ kariṣyati<BR>
04,010.007d*0234_021	tato 'rjunaḥ klībataraṃ vaco 'bravīn<BR>
04,010.007d*0234_022	na me dhanur dhāritam īdṛśaṃ prabho<BR>
04,010.007d*0234_023	na cāpi dṛṣṭaṃ dhanur īdṛśaṃ kva cin<BR>
04,010.007d*0234_024	na mādṛśāḥ santi dhanurdharā bhuvi<BR>
04,010.008	arjuna uvāca<BR>
04,010.008a	gāyāmi nṛtyāmy atha vādayāmi; bhadro 'smi nṛtte kuśalo 'smi gīte<BR>
04,010.008c	tvam uttarāyāḥ paridatsva māṃ svayaṃ; bhavāmi devyā naradeva nartakaḥ<BR>
04,010.009a	idaṃ tu rūpaṃ mama yena kiṃ nu tat; prakīrtayitvā bhṛśaśokavardhanam<BR>
04,010.009c	bṛhannaḍāṃ vai naradeva viddhi māṃ; sutaṃ sutāṃ vā pitṛmātṛvarjitām<BR>
04,010.010	virāṭa uvāca<BR>
04,010.010a	dadāmi te hanta varaṃ bṛhannaḍe; sutāṃ ca me nartaya yāś ca tādṛśīḥ<BR>
04,010.010b*0235_001	na madgṛhe cāsti bhavānyakiṃ canaḥ (?)<BR>
04,010.010b*0235_002	pratīpakartā puruṣaḥ striyo 'pi vā<BR>
04,010.010c	idaṃ tu te karma samaṃ na me mataṃ; samudranemiṃ pṛthivīṃ tvam arhasi<BR>
04,010.010d*0236_001	tato virāṭaḥ svayam āhvayat sutāṃ<BR>
04,010.010d*0236_002	nṛpādhipas tāṃ ca sumadhyasundarīm<BR>
04,010.010d*0236_003	uvāca caināṃ muditena cetasā<BR>
04,010.010d*0236_004	bṛhannaḷā nāma sakhī bhavatv iyam<BR>
04,010.010d*0236_005	sugātri saṃprītisubaddhasauhṛdā<BR>
04,010.010d*0236_006	tavāṅgane prāṇasamā ca nityadā<BR>
04,010.010d*0236_007	prakāmabhakṣābharaṇāmbarā śubhā<BR>
04,010.010d*0236_008	caratv iyaṃ sarvajaneṣv avāritā<BR>
04,010.010d*0236_009	na duṣkulīnā tv iyam ākṛtir bhaven<BR>
04,010.010d*0236_010	na vṛttabhedī bhavatīdṛśo janaḥ<BR>
04,010.010d*0237_001	itīdam uktvā puruṣair yathākramaṃ<BR>
04,010.010d*0237_002	parīkṣya rājā pramadābhir āgatām<BR>
04,010.010d*0237_003	sutāṃ ca tāṃ nartayituṃ śaśāsa vai<BR>
04,010.010d*0237_004	bṛhannalāṃ klībam avekṣya veśmani<BR>
04,010.010d*0238_001	tathā samādiśya sutāṃ narādhipaḥ<BR>
04,010.010d*0238_002	praveśyatāṃ sādhu gṛhaṃ taveti ca<BR>
04,010.011	vaiśaṃpāyana uvāca<BR>
04,010.011a	bṛhannaḍāṃ tām abhivīkṣya matsyarāṭ; kalāsu nṛtte ca tathaiva vādite<BR>
04,010.011b*0239_001	saṃmantrya rājā vividhaiḥ svamantribhiḥ<BR>
04,010.011b*0239_002	parīkṣya cainaṃ pramadābhir āśu vai<BR>
04,010.011c	apuṃstvam apy asya niśamya ca sthiraṃ; tataḥ kumārīpuram utsasarja tam<BR>
04,010.012a	sa śikṣayām āsa ca gītavāditaṃ; sutāṃ virāṭasya dhanaṃjayaḥ prabhuḥ<BR>
04,010.012c	sakhīś ca tasyāḥ paricārikās tathā; priyaś ca tāsāṃ sa babhūva pāṇḍavaḥ<BR>
04,010.013a	tathā sa satreṇa dhanaṃjayo 'vasat; priyāṇi kurvan saha tābhir ātmavān<BR>
04,010.013c	tathāgataṃ tatra na jajñire janā; bahiścarā vāpy athavāntarecarāḥ<BR>
04,011.001	vaiśaṃpāyana uvāca<BR>
04,011.001a	athāparo 'dṛśyata pāṇḍavaḥ prabhur; virāṭarājñas turagān samīkṣataḥ<BR>
04,011.001c	tam āpatantaṃ dadṛśe pṛthagjano; vimuktam abhrād iva sūryamaṇḍalam<BR>
04,011.002a	sa vai hayān aikṣata tāṃs tatas tataḥ; samīkṣamāṇaṃ ca dadarśa matsyarāṭ<BR>
04,011.002c	tato 'bravīt tān anugān amitrahā; kuto 'yam āyāti naro 'maraprabhaḥ<BR>
04,011.002d*0240_001	dṛṣṭvā tathainaṃ sa kurūttamaṃ tataḥ<BR>
04,011.002d*0240_002	papraccha tān sarvasabhāsadas tadā<BR>
04,011.002d*0240_003	ko vā vijānāti purāsya darśanaṃ<BR>
04,011.002d*0240_004	yo 'yaṃ yuvābhyeti hi māmikāṃ sabhām<BR>
04,011.002d*0240_005	priyo hi me darśanato 'pi saṃmato<BR>
04,011.002d*0240_006	bravītu kaś cid yadi dṛṣṭavān imam<BR>
04,011.003a	ayaṃ hayān vīkṣati māmakān dṛḍhaṃ; dhruvaṃ hayajño bhavitā vicakṣaṇaḥ<BR>
04,011.003c	praveśyatām eṣa samīpam āśu me; vibhāti vīro hi yathāmaras tathā<BR>
04,011.004a	abhyetya rājānam amitrahābravīj; jayo 'stu te pārthiva bhadram astu ca<BR>
04,011.004c	hayeṣu yukto nṛpa saṃmataḥ sadā; tavāśvasūto nipuṇo bhavāmy aham<BR>
04,011.004d*0241_001	vitarkaty eva hi matsyarājani<BR>
04,011.004d*0241_002	tvaran kurūṇām ṛṣabhaḥ samāgamat<BR>
04,011.004d*0241_003	tataḥ praṇamyopanataḥ kurūttamo<BR>
04,011.004d*0241_004	virāṭarājānam uvāca pārthivam<BR>
04,011.004d*0241_005	tavāgato 'haṃ puram adya bhūpate<BR>
04,011.004d*0241_006	jijīviṣur vetanabhojanārthikaḥ<BR>
04,011.004d*0241_007	tavāśvabandhaḥ subhṛto bhavāmy ahaṃ<BR>
04,011.004d*0241_008	kuruṣva mām aśvapatiṃ yadīcchasi<BR>
04,011.005	virāṭa uvāca<BR>
04,011.005a	dadāmi yānāni dhanaṃ niveśanaṃ; mamāśvasūto bhavituṃ tvam arhasi<BR>
04,011.005c	kuto 'si kasyāsi kathaṃ tvam āgataḥ; prabrūhi śilpaṃ tava vidyate ca yat<BR>
04,011.006	nakula uvāca<BR>
04,011.006a	pañcānāṃ pāṇḍuputrāṇāṃ jyeṣṭho rājā yudhiṣṭhiraḥ<BR>
04,011.006c	tenāham aśveṣu purā prakṛtaḥ śatrukarśana<BR>
04,011.007a	aśvānāṃ prakṛtiṃ vedmi vinayaṃ cāpi sarvaśaḥ<BR>
04,011.007c	duṣṭānāṃ pratipattiṃ ca kṛtsnaṃ caiva cikitsitam<BR>
04,011.008a	na kātaraṃ syān mama jātu vāhanaṃ; na me 'sti duṣṭā vaḍavā kuto hayāḥ<BR>
04,011.008c	janas tu mām āha sa cāpi pāṇḍavo; yudhiṣṭhiro granthikam eva nāmataḥ<BR>
04,011.008d*0242_001	mātalir iva devapater daśarathanṛpateḥ sumantra iva yantā<BR>
04,011.008d*0242_002	sahasāho jāmadagnes tathaiva tava śikṣayāmy aśvān<BR>
04,011.008d*0242_003	yudhiṣṭhirasya rājendra nararājasya śāsanāt<BR>
04,011.008d*0242_004	śatasāhasrakoṭīnām aśvānām asmi rakṣitā<BR>
04,011.009	virāṭa uvāca<BR>
04,011.009a	yad asti kiṃ cin mama vājivāhanaṃ; tad astu sarvaṃ tvadadhīnam adya vai<BR>
04,011.009c	ye cāpi ke cin mama vājiyojakās; tvadāśrayāḥ sārathayaś ca santu me<BR>
04,011.010a	idaṃ taveṣṭaṃ yadi vai suropama; bravīhi yat te prasamīkṣitaṃ vasu<BR>
04,011.010c	na te 'nurūpaṃ hayakarma vidyate; prabhāsi rājeva hi saṃmato mama<BR>
04,011.011a	yudhiṣṭhirasyeva hi darśanena me; samaṃ tavedaṃ priyadarśa darśanam<BR>
04,011.011c	kathaṃ tu bhṛtyaiḥ sa vinākṛto vane; vasaty anindyo ramate ca pāṇḍavaḥ<BR>
04,011.012	vaiśaṃpāyana uvāca<BR>
04,011.012a	tathā sa gandharvavaropamo yuvā; virāṭarājñā muditena pūjitaḥ<BR>
04,011.012c	na cainam anye 'pi viduḥ kathaṃ cana; priyābhirāmaṃ vicarantam antarā<BR>
04,011.013a	evaṃ hi matsye nyavasanta pāṇḍavā; yathāpratijñābhir amoghadarśanāḥ<BR>
04,011.013c	ajñātacaryāṃ vyacaran samāhitāḥ; samudranemīpatayo 'tiduḥkhitāḥ<BR>
04,012.001	janamejaya uvāca<BR>
04,012.001a	evaṃ matsyasya nagare vasantas tatra pāṇḍavāḥ<BR>
04,012.001c	ata ūrdhvaṃ mahāvīryāḥ kim akurvanta vai dvija<BR>
04,012.002	vaiśaṃpāyana uvāca<BR>
04,012.002a	evaṃ te nyavasaṃs tatra pracchannāḥ kurunandanāḥ<BR>
04,012.002c	ārādhayanto rājānaṃ yad akurvanta tac chṛṇu<BR>
04,012.002d*0243_001	tṛṇabinduprasādāc ca dharmasya ca mahātmanaḥ<BR>
04,012.002d*0243_002	ajñātavāsam evaṃ tu virāṭanagare 'vasan<BR>
04,012.003a	yudhiṣṭhiraḥ sabhāstāraḥ sabhyānām abhavat priyaḥ<BR>
04,012.003c	tathaiva ca virāṭasya saputrasya viśāṃ pate<BR>
04,012.004a	sa hy akṣahṛdayajñas tān krīḍayām āsa pāṇḍavaḥ<BR>
04,012.004c	akṣavatyāṃ yathākāmaṃ sūtrabaddhān iva dvijān<BR>
04,012.005a	ajñātaṃ ca virāṭasya vijitya vasu dharmarāṭ<BR>
04,012.005c	bhrātṛbhyaḥ puruṣavyāghro yathārhaṃ sma prayacchati<BR>
04,012.006a	bhīmaseno 'pi māṃsāni bhakṣyāṇi vividhāni ca<BR>
04,012.006c	atisṛṣṭāni matsyena vikrīṇāti yudhiṣṭhire<BR>
04,012.007a	vāsāṃsi parijīrṇāni labdhāny antaḥpure 'rjunaḥ<BR>
04,012.007c	vikrīṇānaś ca sarvebhyaḥ pāṇḍavebhyaḥ prayacchati<BR>
04,012.008a	sahadevo 'pi gopānāṃ veṣam āsthāya pāṇḍavaḥ<BR>
04,012.008b*0244_001	adhyakṣatvāc ca yal lebhe rājñaḥ kalyāṇakāryavān<BR>
04,012.008c	dadhi kṣīraṃ ghṛtaṃ caiva pāṇḍavebhyaḥ prayacchati<BR>
04,012.009a	nakulo 'pi dhanaṃ labdhvā kṛte karmaṇi vājinām<BR>
04,012.009c	tuṣṭe tasmin narapatau pāṇḍavebhyaḥ prayacchati<BR>
04,012.009d*0245_001	vinītān ṛṣabhān dṛṣṭvā sahadevena bhāvitān<BR>
04,012.009d*0245_002	sa tu hṛṣṭaś ca saṃprādāt tadā rājā dhanaṃ bahu<BR>
04,012.010a	kṛṣṇāpi sarvān bhrātṝṃs tān nirīkṣantī tapasvinī<BR>
04,012.010c	yathā punar avijñātā tathā carati bhāminī<BR>
04,012.011a	evaṃ saṃpādayantas te tathānyonyaṃ mahārathāḥ<BR>
04,012.011b*0246_001	virāṭanagare ceruḥ punar garbhadhṛtā iva<BR>
04,012.011b*0246_002	sāśaṅkā dhārtarāṣṭrasya bhayāt pāṇḍusutās tadā<BR>
04,012.011c	prekṣamāṇās tadā kṛṣṇām ūṣuś channā narādhipa<BR>
04,012.012a	atha māse caturthe tu brahmaṇaḥ sumahotsavaḥ<BR>
04,012.012c	āsīt samṛddho matsyeṣu puruṣāṇāṃ susaṃmataḥ<BR>
04,012.013a	tatra mallāḥ samāpetur digbhyo rājan sahasraśaḥ<BR>
04,012.013b*0247_001	samāje brahmaṇo rājaṃs tathā paśupater api<BR>
04,012.013c	mahākāyā mahāvīryāḥ kālakhañjā ivāsurāḥ<BR>
04,012.014a	vīryonnaddhā balodagrā rājñā samabhipūjitāḥ<BR>
04,012.014c	siṃhaskandhakaṭigrīvāḥ svavadātā manasvinaḥ<BR>
04,012.014e	asakṛllabdhalakṣās te raṅge pārthivasaṃnidhau<BR>
04,012.015a	teṣām eko mahān āsīt sarvamallān samāhvayat<BR>
04,012.015c	āvalgamānaṃ taṃ raṅge nopatiṣṭhati kaś cana<BR>
04,012.015d*0248_001	kīcako 'pi tadā mallaṃ vyaśeṣayata no balāt<BR>
04,012.016a	yadā sarve vimanasas te mallā hatacetasaḥ<BR>
04,012.016b@010_0001	avāṅmukhāś ca bhītāś ca mallāś cānye vicetasaḥ<BR>
04,012.016b@010_0002	vyasutvam apare caiva vāñchantīva pravihvalāḥ<BR>
04,012.016b@010_0003	gāṃ praveṣṭum ivecchanti khaṃ gantum iva cotthitāḥ<BR>
04,012.016b@010_0004	trastāḥ śāntā viṣaṇṇāṅgā niḥśabdā vihvalekṣaṇāḥ<BR>
04,012.016b@010_0005	virāṭarājamallās te bhagnacittā hataprabhāḥ<BR>
04,012.016b@010_0006	mallendranihatāḥ sarve na kiṃ cit pravadanti te<BR>
04,012.016b@010_0007	malla udvīkṣya tān mallāṃs trastān vākyam uvāca ha<BR>
04,012.016b@010_0008	āgataṃ mallarājaṃ māṃ kṛtsne pṛthivimaṇḍale<BR>
04,012.016b@010_0009	siṃhavyāghragajaiḥ sārdhaṃ krīḍantaṃ viddhi bhūpate<BR>
04,012.016b@010_0010	mallendrasya vacaḥ śrutvā baladarpasamanvitam<BR>
04,012.016b@010_0011	virāṭo vīkṣya tān mallāṃs trastān vākyam uvāca ha<BR>
04,012.016b@010_0012	anena saha mallena ko yoddhuṃ śaktimān naraḥ<BR>
04,012.016b@010_0013	tato yudhiṣṭhiro 'vādīc chrutvā matsyapater vacaḥ<BR>
04,012.016b@010_0014	asti mallo mahārāja mayā dṛṣṭo yudhiṣṭhire<BR>
04,012.016b@010_0015	anena saha mallena yoddhuṃ śaknoti bhūpate<BR>
04,012.016b@010_0016	yo 'sau mallo mayā dṛṣṭaḥ pūrvaṃ yaudhiṣṭhire pure<BR>
04,012.016b@010_0017	so 'yaṃ mallo vasaty eṣa rājaṃs tava mahānase<BR>
04,012.016b@010_0018	yudhiṣṭhiravacaḥ śrutvā vyaktam āheti pārthivaḥ<BR>
04,012.016b@010_0019	so 'py athāhūyatāṃ kṣipraṃ yoddhuṃ mallena saṃsadi<BR>
04,012.016b@010_0020	bhīmaseno virāṭena āhūtaś coditas tadā<BR>
04,012.016b@010_0021	yoddhuṃ tato 'bravīd vākyaṃ yoddhuṃ śaknomi bhūpate<BR>
04,012.016b@010_0022	narendra te prabhāvena śriyā śaktyā ca śāsanāt<BR>
04,012.016b@010_0023	anena saha mallena yoddhuṃ rājendra śaknuyām<BR>
04,012.016b@010_0024	yudhiṣṭhirakṛtaṃ jñātvā śriyā tava viśāṃ pate<BR>
04,012.016b@010_0025	mahādevasya bhaktyā ca taṃ mallaṃ pātayāmy aham<BR>
04,012.016b@010_0026	codito bhīmasenas tu mallam āhūya maṇḍale<BR>
04,012.016c	atha sūdena taṃ mallaṃ yodhayām āsa matsyarāṭ<BR>
04,012.016d*0249_001	ubhābhyām eva gharṣo 'bhūd yathā śailau parasparam<BR>
04,012.016d*0250_001	kīcako 'pi tadā mallaṃ yodhayām āsa matsyarāṭ<BR>
04,012.017a	codyamānas tato bhīmo duḥkhenaivākaron matim<BR>
04,012.017c	na hi śaknoti vivṛte pratyākhyātuṃ narādhipam<BR>
04,012.018a	tataḥ sa puruṣavyāghraḥ śārdūlaśithilaṃ caran<BR>
04,012.018c	praviveśa mahāraṅgaṃ virāṭam abhiharṣayan<BR>
04,012.019a	babandha kakṣyāṃ kaunteyas tatas taṃ harṣayañ janam<BR>
04,012.019c	tatas taṃ vṛtrasaṃkāśaṃ bhīmo mallaṃ samāhvayat<BR>
04,012.019d*0251_001	jīmūtaṃ nāma taṃ tatra mallaṃ prakhyātavikramam<BR>
04,012.019d*0252_001	kakṣe mallaṃ gṛhītvā tu nanāda bhuvi siṃhavat<BR>
04,012.020a	tāv ubhau sumahotsāhāv ubhau tīvraparākramau<BR>
04,012.020c	mattāv iva mahākāyau vāraṇau ṣaṣṭihāyanau<BR>
04,012.020d*0253_001	vṛṣatulyabalau vīrau siṃhatulyaparākramau<BR>
04,012.020d*0253_002	gajāv iva madonmattau bhīmamallau nipetatuḥ<BR>
04,012.020d*0253_003	utpapātātha vegena mallaṃ kakṣe gṛhītavān<BR>
04,012.020d*0253_004	pārśvaṃ nigṛhya hastena pātayāmāsa mallakam<BR>
04,012.020d@011_0001	tatas tau naraśārdūlau bāhuyuddhe samīyatuḥ<BR>
04,012.020d@011_0002	vīrau paramasaṃhṛṣṭāv anyonyajayakāṅkṣiṇau<BR>
04,012.020d@011_0003	āsīt subhīmaḥ saṃpāto vajraparvatayor iva<BR>
04,012.020d@011_0004	ubhau paramasaṃhṛṣṭau balenātibalāv ubhau<BR>
04,012.020d@011_0005	anyonyasyāntaraṃ prepsū parasparajayaiṣiṇau<BR>
04,012.020d@011_0006	ubhau paramasaṃhṛṣṭau mattāv iva mahāgajau<BR>
04,012.020d@011_0007	kṛtapratikṛtaiś citrair bāhubhiś ca susaṃkaṭaiḥ<BR>
04,012.020d@011_0008	saṃnipātāvadhūtaiś ca pramāthonmathanais tathā<BR>
04,012.020d@011_0009	kṣepaṇair muṣṭibhiś caiva varāhoddhūtanisvanaiḥ<BR>
04,012.020d@011_0010	talair vajranipātaiś ca prasṛṣṭābhis tathaiva ca<BR>
04,012.020d@011_0011	śalākānakhapātaiś ca pādoddhūtaiś ca dāruṇaiḥ<BR>
04,012.020d@011_0012	jānubhiś cāśmanirghoṣaiḥ śirobhiś cāvaghaṭṭitaiḥ<BR>
04,012.020d@011_0013	tad yuddham abhavad ghoram aśastraṃ bāhutejasā<BR>
04,012.020d@011_0014	balaprāṇena śūrāṇāṃ samājotsavasaṃnidhau<BR>
04,012.020d@011_0015	arajyata janaḥ sarvaḥ sotkruṣṭaninadotthitaḥ<BR>
04,012.020d@011_0016	balinoḥ saṃyuge rājan vṛtravāsavayor iva<BR>
04,012.020d@011_0017	prakarṣaṇākarṣaṇayor abhyākarṣavikarṣaṇaiḥ<BR>
04,012.020d@011_0018	ākarṣatur athānyonyaṃ jānubhiś cābhijaghnatuḥ<BR>
04,012.020d@011_0019	tataḥ śabdena mahatā bhartsayantau parasparam<BR>
04,012.020d@011_0020	vyūḍhoraskau dīrghabhujau niyuddhakuśalāv ubhau<BR>
04,012.020d@011_0021	bāhubhiḥ samasajjetām āyasaiḥ parighair iva<BR>
04,012.021a	cakarṣa dorbhyām utpāṭya bhīmo mallam amitrahā<BR>
04,012.021c	vinadantam abhikrośañ śārdūla iva vāraṇam<BR>
04,012.022a	tam udyamya mahābāhur bhrāmayām āsa vīryavān<BR>
04,012.022c	tato mallāś ca matsyāś ca vismayaṃ cakrire param<BR>
04,012.022d*0254_001	ākṛṣṭakroḍīkaraṇaṃ prakarṣaṇam udāhṛtam<BR>
04,012.022d*0254_002	ākarṣaṇaṃ līlayaiva saṃmukhīkaraṇaṃ smṛtam<BR>
04,012.023a	bhrāmayitvā śataguṇaṃ gatasattvam acetanam<BR>
04,012.023c	pratyapiṃṣan mahābāhur mallaṃ bhuvi vṛkodaraḥ<BR>
04,012.024a	tasmin vinihate malle jīmūte lokaviśrute<BR>
04,012.024c	virāṭaḥ paramaṃ harṣam agacchad bāndhavaiḥ saha<BR>
04,012.025a	saṃharṣāt pradadau vittaṃ bahu rājā mahāmanāḥ<BR>
04,012.025c	ballavāya mahāraṅge yathā vaiśravaṇas tathā<BR>
04,012.026a	evaṃ sa subahūn mallān puruṣāṃś ca mahābalān<BR>
04,012.026c	vinighnan matsyarājasya prītim āvahad uttamām<BR>
04,012.027a	yadāsya tulyaḥ puruṣo na kaś cit tatra vidyate<BR>
04,012.027c	tato vyāghraiś ca siṃhaiś ca dviradaiś cāpy ayodhayat<BR>
04,012.027d*0255_001	virāṭena pradattāni ratnāni vividhāni ca<BR>
04,012.027d*0255_002	sthitebhyaḥ puruṣebhyaś ca dattvā dravyāṇi jagmivān<BR>
04,012.028a	punar antaḥpuragataḥ strīṇāṃ madhye vṛkodaraḥ<BR>
04,012.028c	yodhyate sma virāṭena siṃhair mattair mahābalaiḥ<BR>
04,012.029a	bībhatsur api gītena sunṛttena ca pāṇḍavaḥ<BR>
04,012.029c	virāṭaṃ toṣayām āsa sarvāś cāntaḥpurastriyaḥ<BR>
04,012.030a	aśvair vinītair javanais tatra tatra samāgataiḥ<BR>
04,012.030c	toṣayām āsa nakulo rājānaṃ rājasattama<BR>
04,012.031a	tasmai pradeyaṃ prāyacchat prīto rājā dhanaṃ bahu<BR>
04,012.031b*0256_001	arogā bahulakṣīrā dṛṣṭvā gās tā narādhipaḥ<BR>
04,012.031b*0256_002	prītaḥ prādān mahāvittaṃ matsyarājo balī mahān<BR>
04,012.031c	vinītān vṛṣabhān dṛṣṭvā sahadevasya cābhibho<BR>
04,012.031d*0257_001	dhanaṃ dadau bahuvidhaṃ virāṭaḥ puruṣarṣabha<BR>
04,012.031d*0258_001	tathaiva pradadau vittam anekaṃ matsyarāṭ svayam<BR>
04,012.031d*0259_001	dhanaṃ prādāt subahulaṃ tasya tuṣṭaḥ sa pārthivaḥ<BR>
04,012.031d*0260_001	gāvaḥ prasūtā vatsaiś ca virāṭo vismito 'bhavat<BR>
04,012.031d*0261_001	tasmin kāle dadau tasmai dhanaṃ prīto nṛpo bahu<BR>
04,012.031d*0262_001	draupadī prekṣya tān sarvān kliśyamānān mahārathān<BR>
04,012.031d*0262_002	nātiprītamanā rājan niḥśvāsaparamābhavat<BR>
04,012.032a	evaṃ te nyavasaṃs tatra pracchannāḥ puruṣarṣabhāḥ<BR>
04,012.032c	karmāṇi tasya kurvāṇā virāṭanṛpates tadā<BR>
04,013.001	vaiśaṃpāyana uvāca<BR>
04,013.001a	vasamāneṣu pārtheṣu matsyasya nagare tadā<BR>
04,013.001c	mahāratheṣu channeṣu māsā daśa samatyayuḥ<BR>
04,013.002a	yājñasenī sudeṣṇāṃ tu śuśrūṣantī viśāṃ pate<BR>
04,013.002c	avasat paricārārhā suduḥkhaṃ janamejaya<BR>
04,013.003a	tathā carantīṃ pāñcālīṃ sudeṣṇāyā niveśane<BR>
04,013.003b*0263_001	tāṃ devīṃ toṣayām āsa tathā cāntaḥpurastriyaḥ<BR>
04,013.003b*0263_002	tasmin varṣe gataprāye kīcakas tu mahābalaḥ<BR>
04,013.003b*0264_001	senāpatir dvāradeśaṃ jitvā saṃgrāmam āgataḥ<BR>
04,013.003c	senāpatir virāṭasya dadarśa jalajānanām<BR>
04,013.003d*0265_001	sārameyo mantrapūtaṃ vedipārśvagataṃ haviḥ<BR>
04,013.004a	tāṃ dṛṣṭvā devagarbhābhāṃ carantīṃ devatām iva<BR>
04,013.004c	kīcakaḥ kāmayām āsa kāmabāṇaprapīḍitaḥ<BR>
04,013.005a	sa tu kāmāgnisaṃtaptaḥ sudeṣṇām abhigamya vai<BR>
04,013.005c	prahasann iva senānīr idaṃ vacanam abravīt<BR>
04,013.006a	neyaṃ purā jātu mayeha dṛṣṭā; rājño virāṭasya niveśane śubhā<BR>
04,013.006c	rūpeṇa conmādayatīva māṃ bhṛśaṃ; gandhena jātā madireva bhāminī<BR>
04,013.007a	kā devarūpā hṛdayaṃgamā śubhe; ācakṣva me kā ca kutaś ca śobhanā<BR>
04,013.007c	cittaṃ hi nirmathya karoti māṃ vaśe; na cānyad atrauṣadham adya me matam<BR>
04,013.008a	aho taveyaṃ paricārikā śubhā; pratyagrarūpā pratibhāti mām iyam<BR>
04,013.008c	ayuktarūpaṃ hi karoti karma te; praśāstu māṃ yac ca mamāsti kiṃ cana<BR>
04,013.009a	prabhūtanāgāśvarathaṃ mahādhanaṃ; samṛddhiyuktaṃ bahupānabhojanam<BR>
04,013.009c	manoharaṃ kāñcanacitrabhūṣaṇaṃ; gṛhaṃ mahac chobhayatām iyaṃ mama<BR>
04,013.010a	tataḥ sudeṣṇām anumantrya kīcakas; tataḥ samabhyetya narādhipātmajām<BR>
04,013.010c	uvāca kṛṣṇām abhisāntvayaṃs tadā; mṛgendrakanyām iva jambuko vane<BR>
04,013.010d@012_0001	kā tvaṃ kasyāsi kalyāṇi kuto vā tvaṃ varānane<BR>
04,013.010d@012_0002	prāptā virāṭanagaraṃ tattvam ācakṣva śobhane<BR>
04,013.010d@012_0003	rūpam agryaṃ tathā kāntiḥ saukumāryam anuttamam<BR>
04,013.010d@012_0004	kāntyā vibhāti vaktraṃ te śaśāṅka iva nirmalam<BR>
04,013.010d@012_0005	netre suvipule subhru padmapatranibhe śubhe<BR>
04,013.010d@012_0006	vākyaṃ te cārusarvāṅgi parapuṣṭarutopamam<BR>
04,013.010d@012_0007	evaṃrūpā mayā nārī kā cid anyā mahītale<BR>
04,013.010d@012_0008	na dṛṣṭapūrvā suśroṇi yādṛśī tvam anindite<BR>
04,013.010d@012_0009	lakṣmīḥ padmālayā kiṃ tvam atha bhūtiḥ sumadhyame<BR>
04,013.010d@012_0010	hrīḥ śrīḥ kīrtir atho kāntir āsāṃ kā tvaṃ varānane<BR>
04,013.010d@012_0011	atīva rūpiṇī kiṃ tvam anaṅgāṅgavihāriṇī<BR>
04,013.010d@012_0012	atīva bhrājase subhru prabhevendor anuttamā<BR>
04,013.010d@012_0013	api cekṣaṇapakṣmāṇaṃ smitajyotsnopamaṃ śubham<BR>
04,013.010d@012_0014	divyāṃśuraśmibhir vṛttaṃ divyakāntimanoramam<BR>
04,013.010d@012_0015	nirīkṣya vaktracandraṃ te lakṣmyānupamayā yutam<BR>
04,013.010d@012_0016	kṛtsne jagati ko neha kāmasya vaśago bhavet<BR>
04,013.010d@012_0017	hārālaṃkārayogyau tu stanau cobhau suśobhanau<BR>
04,013.010d@012_0018	sujātau sahitau lakṣmyā pīnau vṛttau nirantarau<BR>
04,013.010d@012_0019	kuḍmalāmburuhākārau tava subhru payodharau<BR>
04,013.010d@012_0020	kāmapratodāv iva māṃ tudataś cāruhāsini<BR>
04,013.010d@012_0021	valīvibhaṅgacaturaṃ stanabhāravināmitam<BR>
04,013.010d@012_0022	karāgrasaṃmitaṃ madhyaṃ tavedaṃ tanumadhyame<BR>
04,013.010d@012_0023	dṛṣṭvaiva cāru jaghanaṃ saritpulinasaṃnibham<BR>
04,013.010d@012_0024	kāmavyādhir asādhyo mām apy ākrāmati bhāmini<BR>
04,013.010d@012_0025	jajvāla cāgnimadano dāvāgnir iva nirdayaḥ<BR>
04,013.010d@012_0026	tvatsaṃgamābhisaṃkalpavivṛddho me dahaty ayam<BR>
04,013.010d@012_0027	ātmapradānavarṣeṇa saṃgamāmbhodhareṇa ca<BR>
04,013.010d@012_0028	śamayasva varārohe jvalantaṃ manmathānalam<BR>
04,013.010d@012_0029	maccittonmādanakarā manmathasya śarotkarāḥ<BR>
04,013.010d@012_0030	tvatsaṃgamāśāniśitās tīvrāḥ śaśinibhānane<BR>
04,013.010d@012_0031	mahyaṃ vidārya hṛdayam idaṃ nirdayavegitāḥ<BR>
04,013.010d@012_0032	praviṣṭā hy asitāpāṅgi pracaṇḍāś caṇḍadāruṇāḥ<BR>
04,013.010d@012_0033	atyunmādasamārambhāḥ prītyunmādakarā mama<BR>
04,013.010d@012_0034	ātmapradānasaṃbhogair mām uddhartum ihārhasi<BR>
04,013.010d@012_0035	citramālyāmbaradharā sarvābharaṇabhūṣitā<BR>
04,013.010d@012_0036	kāmaṃ prakāmaṃ seva tvaṃ mayā saha vilāsini<BR>
04,013.010d@012_0037	nārhasīhāsukhaṃ vastuṃ sukhārhā sukhavarjitā<BR>
04,013.010d@012_0038	prāpnuhy anuttamaṃ saukhyaṃ mattas tvaṃ mattagāmini<BR>
04,013.010d@012_0039	svādūny amṛtakalpāni peyāni vividhāni ca<BR>
04,013.010d@012_0040	pibamānā manojñāni ramamāṇā yathāsukham<BR>
04,013.010d@012_0041	bhogopacārān vividhān saubhāgyaṃ cāpy anuttamam<BR>
04,013.010d@012_0042	pānaṃ piba mahābhāge bhogaiś cānuttamaiḥ śubhaiḥ<BR>
04,013.011a	idaṃ ca rūpaṃ prathamaṃ ca te vayo; nirarthakaṃ kevalam adya bhāmini<BR>
04,013.011c	adhāryamāṇā srag ivottamā yathā; na śobhase sundari śobhanā satī<BR>
04,013.012a	tyajāmi dārān mama ye purātanā; bhavantu dāsyas tava cāruhāsini<BR>
04,013.012c	ahaṃ ca te sundari dāsavat sthitaḥ; sadā bhaviṣye vaśago varānane<BR>
04,013.012d*0266_001	tvadīyasaundaryaguṇākṛtaṃ mano<BR>
04,013.012d*0266_002	nirarthakaṃ sundari janma yat tava<BR>
04,013.012d*0267_001	(6a)   na tvaṃ purā jātu mayeha dṛṣṭā<BR>
04,013.012d*0267_002	(6b)   rājño virāṭasya niveśane śubhe<BR>
04,013.012d*0267_003	(6c)   rūpeṇa me nandayase manas tvaṃ<BR>
04,013.012d*0267_004	(7b)   sugātri kasyāsi kuto 'si kā vā<BR>
04,013.012d*0267_005	(12c)  dāsas tavāhaṃ pṛthutāmralocane<BR>
04,013.012d*0267_006	(12d)  vaśānugo vāraṇakhelagāmini<BR>
04,013.012d*0267_007	kandarpavegābhihato 'smy anindite<BR>
04,013.012d*0267_008	khago vasanteṣv iva puṣpamūrcchitaḥ<BR>
04,013.012d*0267_009	tvam evam ācāraparītadarśanā<BR>
04,013.012d*0267_010	(8a)   nānyāḥ striyaḥ saṃparicartum arhasi<BR>
04,013.012d*0267_011	kiṃ rājaveśmany asitāyatekṣaṇe<BR>
04,013.012d*0267_012	karoṣi keśān svayam eva bhāmini<BR>
04,013.012d*0267_013	anyā hi nāryas tava karma kuryuḥ<BR>
04,013.012d*0267_014	pratītarūpās tava cārunetre<BR>
04,013.012d*0267_015	(11c)  adhāryamāṇeva janena mañjarī<BR>
04,013.012d*0267_016	sugātri kiṃ jīryasi cāruhāsini<BR>
04,013.012d*0267_017	(12a)  tyajāmi dārān mama ye purātanān<BR>
04,013.012d*0267_018	(12cd) bhavāmi dāsaś ca vaśānugaś ca te<BR>
04,013.012d*0267_019	sugātri mahyaṃ sukṛtena te śape<BR>
04,013.012d*0267_020	yathā mama tvaṃ hṛdaye pratiṣṭhitā<BR>
04,013.012d*0267_021	mamānurūpā tvam anindyalocane<BR>
04,013.012d*0267_022	svayaṃ tathātmānam ihānucintaya<BR>
04,013.012d*0267_023	pratyakṣam etat tava cārudarśane<BR>
04,013.012d*0267_024	yathā vayas tulyavapur hi cāvayoḥ<BR>
04,013.012d*0267_025	(9a)   prabhūtaratnopahitaṃ subhājanaṃ<BR>
04,013.012d*0267_026	(9d)   parair hi cādyaiva mamottamaṃ gṛham<BR>
04,013.012d*0267_027	prāsādamālāgraviśālatoraṇaṃ<BR>
04,013.012d*0267_028	kuberaparjanyaniveśanopamam<BR>
04,013.012d*0267_029	yad asti tatrāvasathe mad arpaṇaṃ<BR>
04,013.012d*0267_030	vasuprabhāvopagataṃ mamāntike<BR>
04,013.012d*0267_031	dadāmi tat sarvam adhīralocane<BR>
04,013.012d*0267_032	tvam asya sarvasya sugātri bhājanam<BR>
04,013.012d*0268_001	prabhūtaśayyāsanapānabhojanaṃ<BR>
04,013.012d*0268_002	praviśya tatraiva sukhī ciraṃ vasa<BR>
04,013.012d@013_0001	devaṃ prapadye śaraṇaṃ vṛṣadhvajaṃ<BR>
04,013.012d@013_0002	trilocanaṃ dakṣamakhapraṇāśanam<BR>
04,013.012d@013_0003	haraṃ bhavaṃ sthāṇum umāpatiṃ prabhuṃ<BR>
04,013.012d@013_0004	tvayādya me subhru dadātu saṃgamam<BR>
04,013.012d@013_0005	tvayā samāgamya tu cārulocane<BR>
04,013.012d@013_0006	ṣaḍānanaṃ dvādaśadīptalocane<BR>
04,013.012d@013_0007	varaṃ varārhaṃ varadaṃ vareśvaraṃ<BR>
04,013.012d@013_0008	vareṇa tuṣṭo varagātri toṣaye<BR>
04,013.012d@013_0009	ayaṃ tu rājā parasainyavāraṇaḥ<BR>
04,013.012d@013_0010	syālapriyatvān mama cādya bhāmini<BR>
04,013.012d@013_0011	kariṣyate kāmam ayaṃ yatheṣṭato<BR>
04,013.012d@013_0012	hy anīkakarṇāgradharo 'smi tasya vai<BR>
04,013.012d@013_0013	aprāpya tu tvām aham adya śobhane<BR>
04,013.012d@013_0014	śriyaṃ samṛddhām iva pāpam ācaran<BR>
04,013.012d@013_0015	vrajeyam indrasya niveśanaṃ śubhe<BR>
04,013.012d@013_0016	tvayā visṛṣṭo hy apunarbhavāṃ gatim<BR>
04,013.012d@013_0017	priyāṃś ca dārān sasutān kulaṃ dhanaṃ<BR>
04,013.012d@013_0018	yaśaś ca kīrtir hy atha vāpi jīvitam<BR>
04,013.012d@013_0019	tyajāmi sarvaṃ sukṛtaṃ ca yat kṛtaṃ<BR>
04,013.012d@013_0020	priye tvadarthaṃ ca jijīviṣāmy aham<BR>
04,013.012d@013_0021	apārayantaṃ bata śokam udyataṃ<BR>
04,013.012d@013_0022	samudravegopamam āturaṃ bhṛśam<BR>
04,013.012d@013_0023	bhajasva mām adya śubhena cetasā<BR>
04,013.012d@013_0024	yathā na śuṣye na patāmy acetanaḥ<BR>
04,013.012d@013_0025	yathā na gaccheyam ahaṃ yamakṣayaṃ<BR>
04,013.012d@013_0026	tathā kuruṣvādya viśālalocane<BR>
04,013.012d@013_0027	ahaṃ hi kānte tvadadhīnajīvitas<BR>
04,013.012d@013_0028	vaiśaṃpāyanaḥ<BR>
04,013.012d@013_0028	tvayā viyukto na ciraṃ jijīviṣe<BR>
04,013.012d@013_0029	evam uktānavadyāṅgī kīcakena durātmanā<BR>
04,013.012d@013_0030	draupadī tam uvācedaṃ sairandhrīveṣadhāriṇī<BR>
04,013.013	draupady uvāca<BR>
04,013.013a	aprārthanīyām iha māṃ sūtaputrābhimanyase<BR>
04,013.013c	vihīnavarṇāṃ sairandhrīṃ bībhatsāṃ keśakārikām<BR>
04,013.013d*0269_001	etenaiva ca vittena yatnena ca manoramā<BR>
04,013.013d*0269_002	śakyā cānyā tvayā prāptuṃ svajātikulavardhinī<BR>
04,013.013d*0269_003	sveṣu dāreṣu medhāvī kurute yatnam uttamam<BR>
04,013.013d*0269_004	svadāranirato hy āśu naro bhadrāṇi paśyati<BR>
04,013.013d*0269_005	paradārarato martyo na ca bhadrāṇi paśyati<BR>
04,013.013d*0269_006	na cādharmeṇa lipyeta na cākīrtim avāpnuyāt<BR>
04,013.013d*0269_007	svadāre 'bhiratir dharmo mṛtasyāpi na saṃśayaḥ<BR>
04,013.013d*0269_008	svajātidārā martyasya iha loke paratra ca<BR>
04,013.013d*0269_009	pretakāryāṇi kurvanti nivāpais tarpayanti ca<BR>
04,013.013d*0269_010	tad akṣayaṃ ca dharmyaṃ ca svargyam āhur manīṣiṇaḥ<BR>
04,013.013d*0269_011	svajātidāre ye putrā jāyante kulapūjitāḥ<BR>
04,013.013d*0269_012	te kṣetrajāś ca putrāś ca śrūyante kulavardhanāḥ<BR>
04,013.013d*0269_013	tasmāt svadāraniratā bhavanti puruṣāḥ śubhāḥ<BR>
04,013.014a	paradārāsmi bhadraṃ te na yuktaṃ tvayi sāṃpratam<BR>
04,013.014b*0270_001	spraṣṭuṃ draṣṭuṃ ca vā sūta kāmadagdhena cetasā<BR>
04,013.014b*0270_002	māṃ hi tvam abhimanvānaḥ sūtaputra naśiṣyasi<BR>
04,013.014b*0270_003	āśu cādyaiva na cirāt saputrapaśubāndhavaḥ<BR>
04,013.014c	dayitāḥ prāṇināṃ dārā dharmaṃ samanucintaya<BR>
04,013.015a	paradāre na te buddhir jātu kāryā kathaṃ cana<BR>
04,013.015c	vivarjanaṃ hy akāryāṇām etat satpuruṣavratam<BR>
04,013.016a	mithyābhigṛdhno hi naraḥ pāpātmā moham āsthitaḥ<BR>
04,013.016c	ayaśaḥ prāpnuyād ghoraṃ sumahat prāpnuyād bhayam<BR>
04,013.016d*0271_001	paradārarateḥ puṃsaḥ saṃtatis tasya naśyati<BR>
04,013.016d*0271_002	patanti pitaraś caiva svayaṃ paścāt pataty adhaḥ<BR>
04,013.016d@014_0000	vaiśaṃpāyana uvāca<BR>
04,013.016d@014_0001	evam uktas tu sairandhryā kīcakaḥ kāmamohitaḥ<BR>
04,013.016d@014_0002	jānann api sudurbuddhiḥ paradārābhimarṣaṇe<BR>
04,013.016d@014_0003	doṣān bahūn prāṇaharān sarvalokavigarhitān<BR>
04,013.016d@014_0004	provācedaṃ sudurbuddhir draupadīm ajitendriyaḥ<BR>
04,013.016d@014_0005	nārhasy evaṃ varārohe pratyākhyātuṃ varānane<BR>
04,013.016d@014_0006	māṃ manmathasamāviṣṭaṃ tvatkṛte cāruhāsini<BR>
04,013.016d@014_0007	pratyākhyāya hi māṃ bhīru vaśagaṃ priyavādinam<BR>
04,013.016d@014_0008	nūnaṃ tvam asitāpāṅgi paścāttāpaṃ kariṣyasi<BR>
04,013.016d@014_0009	ahaṃ hi subhru rājyasya kṛtsnasyāsya sumadhyame<BR>
04,013.016d@014_0010	prabhur vāsayitā caiva vīrye cāpratimaḥ kṣitau<BR>
04,013.016d@014_0011	pṛthivyāṃ matsamo nāsti kaś cid anyaḥ pumān iha<BR>
04,013.016d@014_0012	rūpayauvanasaubhāgyair bhogaiś cānuttamaiḥ śubhaiḥ<BR>
04,013.016d@014_0013	sarvakāmasamṛddheṣu bhogeṣv anupameṣv iha<BR>
04,013.016d@014_0014	bhoktavyeṣu ca kalyāṇi kasmād dāsye ratā hy asi<BR>
04,013.016d@014_0015	mayā dattam idaṃ rājyaṃ svāminy asmiñ śubhānane<BR>
04,013.016d@014_0016	bhajasva māṃ varārohe bhuṅkṣva bhogān anuttamān<BR>
04,013.016d@014_0017	evam uktā tu sā sādhvī kīcakenāśubhaṃ vacaḥ<BR>
04,013.016d@014_0018	kīcakaṃ pratyuvācedaṃ garhayanty asya tad vacaḥ<BR>
04,013.017a	mā sūtaputra hṛṣyasva mādya tyakṣyasi jīvitam<BR>
04,013.017c	durlabhām abhimanvāno māṃ vīrair abhirakṣitām<BR>
04,013.017d*0272_001	patiṣyasy avaśas tūrṇaṃ vṛntāt tālaphalaṃ yathā<BR>
04,013.017d*0273_001	kāmavegoddhatāṅgena spraṣṭuṃ duṣṭena cetasā<BR>
04,013.018a	na cāpy ahaṃ tvayā śakyā gandharvāḥ patayo mama<BR>
04,013.018a*0274_001	**** **** spraṣṭuṃ duṣṭena cetasā<BR>
04,013.018a*0274_002	kāmavegoddhatāṅgena<BR>
04,013.018c	te tvāṃ nihanyuḥ kupitāḥ sādhv alaṃ mā vyanīnaśaḥ<BR>
04,013.018d*0275_001	ko 'yaṃ kaṇṭhe śilāṃ baddhvā tartum icchati sāgaram<BR>
04,013.018d*0275_002	kena śakyaṃ viṣaṃ bhoktuṃ cāsyate puruṣādhama<BR>
04,013.018d*0276_001	sītārthaṃ hi daśagrīvaṃ yathā rāmaḥ sabāndhavam<BR>
04,013.018d*0276_002	patiṣyasi tathā mūrkha pātāle krūradarśane<BR>
04,013.018d*0277_001	rāmo hatvā tu muditas tathā tvāṃ patayo mama<BR>
04,013.019a	aśakyarūpaiḥ puruṣair adhvānaṃ gantum icchasi<BR>
04,013.019c	yathā niścetano bālaḥ kūlasthaḥ kūlam uttaram<BR>
04,013.019e	tartum icchati mandātmā tathā tvaṃ kartum icchasi<BR>
04,013.020a	antarmahīṃ vā yadi vordhvam utpateḥ; samudrapāraṃ yadi vā pradhāvasi<BR>
04,013.020c	tathāpi teṣāṃ na vimokṣam arhasi; pramāthino devasutā hi me varāḥ<BR>
04,013.021a	tvaṃ kālarātrīm iva kaś cid āturaḥ; kiṃ māṃ dṛḍhaṃ prārthayase 'dya kīcaka<BR>
04,013.021b*0278_001	teṣāṃ priyāṃ prārthayato na te bhuvi<BR>
04,013.021b*0278_002	gatvā divaṃ vā śaraṇaṃ bhaviṣyati<BR>
04,013.021b*0278_003	na vartate kīcaka te dṛśā śubhaṃ<BR>
04,013.021b*0278_004	yā tena saṃjīvanam arthayeta sā<BR>
04,013.021b*0279_001	pāpaṃ na vetsi na nayaṃ durātman<BR>
04,013.021b*0279_002	durvṛttabuddhe kila kīcakādhama<BR>
04,013.021c	kiṃ mātur aṅke śayito yathā śiśuś; candraṃ jighṛkṣur iva manyase hi mām<BR>
04,013.021d*0280_001	yo mām ajñāya kāmārtaḥ abaddhāni prabhāṣate<BR>
04,013.021d*0280_002	aśaktas tu pumāñ śailaṃ na laṅghayitum arhati<BR>
04,013.021d*0280_003	patan hi pātālamukhe mahodadhau<BR>
04,013.021d*0280_004	(20a)  kṣitiṃ praviṣṭo yadi cordhvam utpatet<BR>
04,013.021d*0280_005	diśaḥ prapanno girigahvarāṇi vā<BR>
04,013.021d*0280_006	guhāṃ praviṣṭo 'ntagato 'pi vā kṣiteḥ<BR>
04,013.021d*0280_007	juhvañ japan vā prapatan gires taṭe<BR>
04,013.021d*0280_008	hutāśanādityagatiṃ gato 'pi vā<BR>
04,013.021d*0280_009	bhāryāvamantā puruṣo mahātmanāṃ<BR>
04,013.021d*0280_010	(20c)  na jātu mucyeta kathaṃ canāhataḥ<BR>
04,013.021d*0280_011	moghaṃ tavedaṃ vacanaṃ bhaviṣyati<BR>
04,013.021d*0280_012	pratolanaṃ vā tulayā mahāgireḥ<BR>
04,013.021d*0280_013	(21cd) tvaṃ tārakāṇām adhipaṃ yathā śiśur<BR>
04,013.021d*0280_014	na māṃ balāt prāpsyasi durlabhāṃ satīm<BR>
04,013.021d*0280_015	dārābhimarśī puruṣo mahātmanāṃ<BR>
04,013.021d*0280_016	gatvāpi devāñ śaraṇaṃ na vindati<BR>
04,013.021d*0280_017	imāṃ matiṃ kīcaka muñca kāmināṃ<BR>
04,013.021d*0280_018	mā nīnaśo jīvitam ātmanaḥ priyam<BR>
04,013.021d*0280_019	hutāśanaṃ prajvalitaṃ mahāvane<BR>
04,013.021d*0280_020	nidāghamadhyānha ivāturaḥ svayam<BR>
04,013.021d*0280_021	praveṣṭukāmo 'si vadhāya cātmanaḥ<BR>
04,013.021d*0280_022	kulasya sarvasya vināśanāya ca<BR>
04,013.021d*0280_023	na devagandharvamaharṣisaṃnidhau<BR>
04,013.021d*0280_024	na nāgaloke 'surarākṣasālaye<BR>
04,013.021d*0280_025	iha sthitāṃ mām avamatya cetasā<BR>
04,013.021d*0280_026	na jīvitārthe śaraṇaṃ tvam āpsyasi<BR>
04,013.021d*0281_001	tvaṃ kālarātrīm iva kaś cid āturaḥ<BR>
04,013.021d*0281_002	kiṃ mādṛśīṃ prārthayase 'dya kīcaka<BR>
04,013.021d*0282_001	tvaṃ kālapāśaṃ pratimucya kaṇṭhe<BR>
04,013.021d*0282_002	praveṣṭum icchasy atha duṣpraveśam<BR>
04,014.001	vaiśaṃpāyana uvāca<BR>
04,014.001a	pratyākhyāto rājaputryā sudeṣṇāṃ kīcako 'bravīt<BR>
04,014.001b*0283_001	praviśya rājño bhavanaṃ bhaginyā agrataḥ sthitaḥ<BR>
04,014.001b*0283_002	so 'bhivīkṣya sukeśāntāṃ sudeṣṇāṃ bhaginīṃ priyām<BR>
04,014.001c	amaryādena kāmena ghoreṇābhipariplutaḥ<BR>
04,014.001d*0284_001	sa tu mūrdhny añjaliṃ kṛtvā bhaginyāś caraṇāv ubhau<BR>
04,014.001d*0284_002	saṃmohābhihatas tūrṇaṃ vātoddhūta ivārṇavaḥ<BR>
04,014.001d*0284_003	provāca hi suduḥkhārto bhaginīṃ niḥśvasan muhuḥ<BR>
04,014.001d*0284_004	avyaktamṛdunā sāmnā śuṣyatā ca punaḥ punaḥ<BR>
04,014.002a	yathā kaikeyi sairandhryā sameyāṃ tad vidhīyatām<BR>
04,014.002b*0285_001	yenopāyena sairandhrī bhajen māṃ gajagāminī<BR>
04,014.002c	tāṃ sudeṣṇe parīpsasva māhaṃ prāṇān prahāsiṣam<BR>
04,014.002d@015_0001	yadīyam anavadyāṅgi na mām adyābhikāṅkṣate<BR>
04,014.002d@015_0002	vaiśaṃpāyanaḥ<BR>
04,014.002d@015_0002	cetasābhiprapannena gato 'smi yamasādanam<BR>
04,014.002d@015_0003	tam uvāca pariṣvajya sudeṣṇā bhrātaraṃ priyam<BR>
04,014.002d@015_0004	śaraṇāgateyaṃ suśroṇī mayā dattābhayā ca sā<BR>
04,014.002d@015_0005	śubhācārā ca bhadraṃ te naināṃ vaktum ihotsahe<BR>
04,014.002d@015_0006	naiṣā śakyā hi cānyena spraṣṭuṃ pāpena cetasā<BR>
04,014.002d@015_0007	gandharvāḥ kila pañcaināṃ rakṣanti ramayanti ca<BR>
04,014.002d@015_0008	evam eṣā mamācaṣṭa tathā prathamasaṃgame<BR>
04,014.002d@015_0009	tathaiva gajanāsorūḥ satyam āha mamāntike<BR>
04,014.002d@015_0010	te hi kruddhā mahātmāno nāśayeyur hi jīvitam<BR>
04,014.002d@015_0011	rājā caiva samīkṣyaināṃ saṃmohaṃ gatavān iha<BR>
04,014.002d@015_0012	mayā ca satyavacanair anunīto mahīpatiḥ<BR>
04,014.002d@015_0013	so 'py enām aniśaṃ dṛṣṭvā manasaivābhyanandata<BR>
04,014.002d@015_0014	bhayād gandharvamukhyānāṃ jīvitasyopaghātinām<BR>
04,014.002d@015_0015	manasāpi tatas tv enāṃ na cintayati pārthivaḥ<BR>
04,014.002d@015_0016	te hi kruddhā mahātmāno garuḍānilatejasaḥ<BR>
04,014.002d@015_0017	daheyur api lokāṃs trīn yugānteṣv iva bhāskarāḥ<BR>
04,014.002d@015_0018	sairandhryā hy etad ākhyātaṃ mama teṣāṃ mahad balam<BR>
04,014.002d@015_0019	tava cāham idaṃ guhyaṃ snehād ākhyāmi bandhuvat<BR>
04,014.002d@015_0020	mā gamiṣyasi vai kṛcchrāṃ gatiṃ paramadurgamām<BR>
04,014.002d@015_0021	balinas te rujaṃ kuryuḥ kulasya ca janasya ca<BR>
04,014.002d@015_0022	tasmān nāsyāṃ manaḥ kartuṃ yadi prāṇāḥ priyās tava<BR>
04,014.002d@015_0023	mā cintayethā mā gās tvaṃ matpriyaṃ ca yadīcchasi<BR>
04,014.002d@015_0024	evam uktas tu duṣṭātmā bhaginīṃ kīcako 'bravīt<BR>
04,014.002d@015_0025	gandharvāṇāṃ śataṃ vāpi sahasram ayutāni vā<BR>
04,014.002d@015_0026	aham eko haniṣyāmi gandharvān pañca kiṃ punaḥ<BR>
04,014.002d@015_0027	na ca tvam abhijānīṣe strīṇāṃ guhyam anuttamam<BR>
04,014.002d@015_0028	putraṃ vā kila pautraṃ vā bhrātaraṃ vā manasvinī<BR>
04,014.002d@015_0029	rahasīha naraṃ dṛṣṭvā nānāgandhavibhūṣitam<BR>
04,014.002d@015_0030	yonir utsvidyate strīṇām asatīnāṃ mayā śrutam<BR>
04,014.002d@015_0031	sā tvaṃ dhruvaṃ brūhi caināṃ mama cecchasi jīvitam<BR>
04,014.002d@015_0032	evam uktā sudeṣṇā tu śokenābhiprapīḍitā<BR>
04,014.002d@015_0033	aho duḥkham aho kṛcchram aho pāpam iti sma ha<BR>
04,014.002d@015_0034	prārudad bhṛśaduḥkhārtā vipākaṃ tasya vīkṣya sā<BR>
04,014.002d@015_0035	pātāleṣu pataty eṣa vilapan vaḍavāmukhe<BR>
04,014.002d@015_0036	tvatkṛte vinaśiṣyanti bhrātaraḥ suhṛdaś ca me<BR>
04,014.002d@015_0037	kiṃ nu śakyaṃ mayā kartuṃ yat tvam evam abhiplutaḥ<BR>
04,014.002d@015_0038	na ca śreyo 'bhijānīṣe kāmam evānuvartase<BR>
04,014.002d@015_0039	dhruvaṃ gatāyus tvaṃ pāpa yad evaṃ kāmamohitaḥ<BR>
04,014.002d@015_0040	akartavye hi māṃ pāpe viyunaṅkṣi narādhama<BR>
04,014.002d@015_0041	api caitat purā proktaṃ nipuṇair manujottamaiḥ<BR>
04,014.002d@015_0042	ekas tu kurute pāpaṃ svajātis tena hanyate<BR>
04,014.002d@015_0043	gatas tvaṃ dharmarājasya viṣayaṃ nātra saṃśayaḥ<BR>
04,014.002d@015_0044	adūṣakam imaṃ sarvaṃ svajanaṃ ghātayiṣyasi<BR>
04,014.002d@015_0045	etat tu me duḥkhataraṃ yenāhaṃ bhrātṛsauhṛdāt<BR>
04,014.002d@015_0046	viditārtho kariṣyāmi tuṣṭo bhava kulakṣayāt<BR>
04,014.002d@015_0047	gaccha śīghram itas tvaṃ hi svam eva bhavanaṃ śubham<BR>
04,014.003a	tasya tāṃ bahuśaḥ śrutvā vācaṃ vilapatas tadā<BR>
04,014.003c	virāṭamahiṣī devī kṛpāṃ cakre manasvinī<BR>
04,014.004a	svam artham abhisaṃdhāya tasyārtham anucintya ca<BR>
04,014.004c	udvegaṃ caiva kṛṣṇāyāḥ sudeṣṇā sūtam abravīt<BR>
04,014.005a	parviṇīṃ tvaṃ samuddiṣya surām annaṃ ca kāraya<BR>
04,014.005b*0286_001	kṛte cānne surāyāṃ ca preṣayiṣyasi me punaḥ<BR>
04,014.005c	tatraināṃ preṣayiṣyāmi surāhārīṃ tavāntikam<BR>
04,014.006a	tatra saṃpreṣitām enāṃ vijane niravagrahām<BR>
04,014.006c	sāntvayethā yathākāmaṃ sāntvyamānā ramed yadi<BR>
04,014.006d*0287_001	sadyaḥ kṛtam idaṃ sarvaṃ śeṣam atrānucintaya<BR>
04,014.007a	kīcakas tu gṛhaṃ gatvā bhaginyā vacanāt tadā<BR>
04,014.007c	surām āhārayām āsa rājārhāṃ suparisrutām<BR>
04,014.007d*0288_001	sudeṣṇayaivam uktas tu kīcakaḥ kālacoditaḥ<BR>
04,014.007d*0288_002	tvaramāṇaḥ pracakrāma svagṛhaṃ rājaveśmanaḥ<BR>
04,014.007d*0288_003	āgamya ca gṛhaṃ ramyaṃ surām annaṃ cakāra ha<BR>
04,014.008a	ājaurabhraṃ ca subhṛśaṃ bahūṃś coccāvacān mṛgān<BR>
04,014.008c	kārayām āsa kuśalair annapānaṃ suśobhanam<BR>
04,014.009a	tasmin kṛte tadā devī kīcakenopamantritā<BR>
04,014.009c	sudeṣṇā preṣayām āsa sairandhrīṃ kīcakālayam<BR>
04,014.009d*0289_001	tvarāvān kālapāśena kaṇṭhe baddhaḥ paśur yathā<BR>
04,014.009d*0289_002	nāvabudhyata mūḍhātmā maraṇaṃ samupasthitam<BR>
04,014.009d*0289_003	ānītāyāṃ surāyāṃ tu kṛte cānne susaṃskṛte<BR>
04,014.009d*0289_004	kīcakaḥ<BR>
04,014.009d*0289_004	kīcakaḥ punar āgamya sudeṣṇāṃ vākyam abravīt<BR>
04,014.009d*0289_005	madhumāṃsaṃ bahuvidhaṃ bhakṣyāś ca vividhāḥ kṛtāḥ<BR>
04,014.009d*0289_006	sudeṣṇe brūhi sairandhrīṃ yathā sā me gṛhaṃ vrajet<BR>
04,014.009d*0289_007	kena cit tv adya kāryeṇa tvara śīghraṃ mama priyam<BR>
04,014.009d*0289_008	ahaṃ hi śaraṇaṃ devaṃ prapadye vṛṣabhadhvajam<BR>
04,014.009d*0289_009	samāgamaṃ me sairandhryā maraṇaṃ vā diśed iti<BR>
04,014.009d*0289_009	vaiśaṃpāyanaḥ<BR>
04,014.009d*0289_010	sā tam āha viniḥśvasya pratigaccha svakaṃ gṛham<BR>
04,014.009d*0289_011	eṣāham api sairandhrīṃ surārthaṃ tūrṇam ādiśam<BR>
04,014.009d*0289_012	evam uktas tu pāpātmā kīcakas tvaritaṃ punaḥ<BR>
04,014.009d*0289_013	svagṛhaṃ prāviśac chīghraṃ sairandhrīgatamānasaḥ<BR>
04,014.009d*0289_014	kīcakaṃ tu gataṃ jñātvā tvaramāṇā gṛhaṃ svakam<BR>
04,014.009d*0289_015	sairandhrīṃ tata āhūya sudeṣṇā vākyam abravīt<BR>
04,014.010	sudeṣṇovāca<BR>
04,014.010a	uttiṣṭha gaccha sairandhri kīcakasya niveśanam<BR>
04,014.010c	pānam ānaya kalyāṇi pipāsā māṃ prabādhate<BR>
04,014.010d*0290_000	vaiśaṃpāyanaḥ<BR>
04,014.010d*0290_001	sudeṣṇayaivam uktā sā niḥśvasantī nṛpātmajā<BR>
04,014.010d*0290_002	abravīc chokasaṃtaptā nāhaṃ tatra vrajāmi vai<BR>
04,014.010d*0290_003	sūtaputro hi māṃ bhadre kāmātmā cābhimanyate<BR>
04,014.011	draupady uvāca<BR>
04,014.011a	na gaccheyam ahaṃ tasya rājaputri niveśanam<BR>
04,014.011c	tvam eva rājñi jānāsi yathā sa nirapatrapaḥ<BR>
04,014.012a	na cāham anavadyāṅgi tava veśmani bhāmini<BR>
04,014.012c	kāmavṛttā bhaviṣyāmi patīnāṃ vyabhicāriṇī<BR>
04,014.013a	tvaṃ caiva devi jānāsi yathā sa samayaḥ kṛtaḥ<BR>
04,014.013c	praviśantyā mayā pūrvaṃ tava veśmani bhāmini<BR>
04,014.014a	kīcakaś ca sukeśānte mūḍho madanadarpitaḥ<BR>
04,014.014c	so 'vamaṃsyati māṃ dṛṣṭvā na yāsye tatra śobhane<BR>
04,014.014d*0291_001	kathaṃ nu vai tatra gatāṃ marṣayen mām abāndhavām<BR>
04,014.015a	santi bahvyas tava preṣyā rājaputri vaśānugāḥ<BR>
04,014.015c	anyāṃ preṣaya bhadraṃ te sa hi mām avamaṃsyate<BR>
04,014.015d*0292_001	kīcakasyālayaṃ devi na yāmi bhayakampitā<BR>
04,014.015d*0292_002	vaiśaṃpāyanaḥ<BR>
04,014.015d*0292_002	yady asty anyac ca te karma karomy atisuduṣkaram<BR>
04,014.015d*0292_003	evam uktā tu pāñcālyā daivayogena kaikayī<BR>
04,014.015d*0292_004	tāṃ virāṭasya mahiṣī kruddhā bhūyo 'nvaśāsata<BR>
04,014.016	sudeṣṇovāca<BR>
04,014.016a	naiva tvāṃ jātu hiṃsyāt sa itaḥ saṃpreṣitāṃ mayā<BR>
04,014.016b*0293_001	kīcakaṃ tv eva gaccha tvaṃ balātkāreṇa coditā<BR>
04,014.016b*0293_002	nāsti me 'nyā tvayā tulyā sā tvaṃ śīghrataraṃ vraja<BR>
04,014.016b*0293_003	avaśyaṃ tv eva gantavyaṃ kimarthaṃ māṃ vilambasi<BR>
04,014.016b*0293_004	śīghraṃ gaccha tvarasveti matprītivaśam ācara<BR>
04,014.016b*0293_005	na hīdṛśo mama bhrātā kiṃ tvaṃ samabhiśaṅkase<BR>
04,014.017	vaiśaṃpāyana uvāca<BR>
04,014.017*0294_001	uktvā caināṃ balāc caiva viniyujya prabhutvataḥ<BR>
04,014.017a	ity asyāḥ pradadau kāṃsyaṃ sapidhānaṃ hiraṇmayam<BR>
04,014.017b*0295_001	yā sujātā sugandhā ca tām ānaya surām iti<BR>
04,014.017c	sā śaṅkamānā rudatī daivaṃ śaraṇam īyuṣī<BR>
04,014.017e	prātiṣṭhata surāhārī kīcakasya niveśanam<BR>
04,014.018	draupady uvāca<BR>
04,014.018a	yathāham anyaṃ pāṇḍubhyo nābhijānāmi kaṃ cana<BR>
04,014.018c	tena satyena māṃ prāptāṃ kīcako mā vaśe kṛthāḥ<BR>
04,014.018d*0296_001	yathāhaṃ pāṇḍuputrebhyaḥ pañcabhyo nānyagāminī<BR>
04,014.018d*0296_002	tena satyena māṃ dṛṣṭvā kīcako mā vaśaṃ nayet<BR>
04,014.019	vaiśaṃpāyana uvāca<BR>
04,014.019*0297_001	akīrtayata suśroṇī dharmaṃ śakraṃ divākaram<BR>
04,014.019*0297_002	mārutaṃ cāśvinau devau kuberaṃ varuṇaṃ yamam<BR>
04,014.019*0297_003	rudram agniṃ bhagaṃ viṣṇuṃ skandaṃ pūṣaṇam eva ca<BR>
04,014.019*0297_004	sāvitrīsahitaṃ caiva brahmāṇaṃ paryakīrtayat<BR>
04,014.019*0297_005	ity evaṃ mṛgaśāvākṣī suśroṇī dharmacāriṇī<BR>
04,014.019a	upātiṣṭhata sā sūryaṃ muhūrtam abalā tataḥ<BR>
04,014.019c	sa tasyās tanumadhyāyāḥ sarvaṃ sūryo 'vabuddhavān<BR>
04,014.020a	antarhitaṃ tatas tasyā rakṣo rakṣārtham ādiśat<BR>
04,014.020c	tac caināṃ nājahāt tatra sarvāvasthāsv aninditām<BR>
04,014.020d*0298_001	sā pratasthe sukeśāntā tvaramāṇā punaḥ punaḥ<BR>
04,014.020d*0298_002	vilambamānā vivaśā kīcakasya niveśanam<BR>
04,014.021a	tāṃ mṛgīm iva vitrastāṃ dṛṣṭvā kṛṣṇāṃ samīpagām<BR>
04,014.021c	udatiṣṭhan mudā sūto nāvaṃ labdhveva pāragaḥ<BR>
04,014.021d*0299_001	ślakṣṇaṃ covāca vākyaṃ sa kīcakaḥ kāmamohitaḥ<BR>
04,015.001	kīcaka uvāca<BR>
04,015.001a	svāgataṃ te sukeśānte suvyuṣṭā rajanī mama<BR>
04,015.001c	svāminī tvam anuprāptā prakuruṣva mama priyam<BR>
04,015.001d*0300_001	kuruṣva ca mayi prītiṃ vaśaṃ copānayasva mām<BR>
04,015.001d*0300_002	pratigṛhṇīṣva me bhogān tvadartham upakalpitān<BR>
04,015.002a	suvarṇamālāḥ kambūś ca kuṇḍale parihāṭake<BR>
04,015.002b*0301_001	nānāpattanaje śubhre maṇiratnaṃ ca śobhanam<BR>
04,015.002c	āharantu ca vastrāṇi kauśikāny ajināni ca<BR>
04,015.002d*0302_001	pratigṛhṇīṣva bhadraṃ te viharasva yathecchasi<BR>
04,015.002d*0302_002	prītyā me kuru padmākṣi prasādaṃ priyadarśane<BR>
04,015.003a	asti me śayanaṃ śubhraṃ tvadartham upakalpitam<BR>
04,015.003c	ehi tatra mayā sārdhaṃ pibasva madhumādhavīm<BR>
04,015.003d*0303_000	vaiśaṃpāyanaḥ<BR>
04,015.003d*0303_001	sa mūḍhaḥ kīcakas tatra prāptāṃ rājīvalocanām<BR>
04,015.003d*0303_002	abravīd draupadīṃ dṛṣṭvā durātmā hy ātmasaṃmataḥ<BR>
04,015.003d*0303_002	kīcakaḥ<BR>
04,015.003d*0303_003	bhajasva māṃ viśālākṣi bhartā te sadṛśo hy aham<BR>
04,015.003d*0303_004	vaiśaṃpāyanaḥ<BR>
04,015.003d*0303_004	upasarpa varārohe merum arkaprabhā yathā<BR>
04,015.003d*0303_005	kīcakenaivam uktā tu pāñcālī varabhāṣiṇī<BR>
04,015.003d*0303_006	abravīn na mamācāram īdṛśaṃ vaktum arhasi<BR>
04,015.003d*0303_007	nāhaṃ śakyā tvayā spraṣṭuṃ śvapākeneva brāhmaṇī<BR>
04,015.003d*0303_008	mā gamiṣyasi durbuddhe gatiṃ durgāntarāntarām<BR>
04,015.003d*0303_009	yatra gacchanti bahavaḥ paradārābhimarśakāḥ<BR>
04,015.003d*0303_010	narāḥ saṃbhinnamaryādāḥ kīṭavac ca guhāśayāḥ<BR>
04,015.004	draupady uvāca<BR>
04,015.004a	apraiṣīd rājaputrī māṃ surāhārīṃ tavāntikam<BR>
04,015.004b*0304_001	tasyai nayiṣye madirāṃ bhaginī tṛṣitā hi te<BR>
04,015.004c	pānam ānaya me kṣipraṃ pipāsā meti cābravīt<BR>
04,015.004d*0305_001	dīyatāṃ me surā śīghraṃ sūtaputra vrajāmy aham<BR>
04,015.005	kīcaka uvāca<BR>
04,015.005a	anyā bhadre nayiṣyanti rājaputryāḥ parisrutam<BR>
04,015.005b*0306_001	kiṃ tvaṃ yāsyasi suśroṇi madarthaṃ tvam ihāgatā<BR>
04,015.006	vaiśaṃpāyana uvāca<BR>
04,015.006a	ity enāṃ dakṣiṇe pāṇau sūtaputraḥ parāmṛśat<BR>
04,015.006b*0307_000	draupady uvāca<BR>
04,015.006b*0307_001	yathaivāhaṃ nābhicare kadā cit<BR>
04,015.006b*0307_002	patīn madād vai manasāpi jātu<BR>
04,015.006b*0307_003	tenaiva satyena vaśīkṛtaṃ tvāṃ<BR>
04,015.006b*0307_004	draṣṭāsmi pāpaṃ parikṛṣyamāṇam<BR>
04,015.006b*0307_004	vaiśaṃpāyana uvāca<BR>
04,015.006b*0307_005	sa tām anuprekṣya viśālanetrāṃ<BR>
04,015.006b*0307_006	jighṛkṣamāṇaḥ paribhartsayantīm<BR>
04,015.006b*0307_007	jagrāha tām uttaravastradeśe<BR>
04,015.006b*0307_008	sa kīcakas tāṃ sahasākṣipantīm<BR>
04,015.006b*0307_009	pragṛhyamāṇā tu mahājavena<BR>
04,015.006b*0307_010	muhur viniḥśvasya ca rājaputrī<BR>
04,015.006b*0307_011	tayā samākṣiptatanuḥ sa pāpaḥ<BR>
04,015.006b*0307_012	papāta śākhīva nikṛttamūlaḥ<BR>
04,015.006b*0308_001	cikṣepa taṃ gāḍham amṛṣyamāṇā<BR>
04,015.006b*0308_002	pravepamānātiruṣā śubhāṅgī<BR>
04,015.006c	sā gṛhītā vidhunvānā bhūmāv ākṣipya kīcakam<BR>
04,015.006e	sabhāṃ śaraṇam ādhāvad yatra rājā yudhiṣṭhiraḥ<BR>
04,015.007a	tāṃ kīcakaḥ pradhāvantīṃ keśapakṣe parāmṛśat<BR>
04,015.007c	athaināṃ paśyato rājñaḥ pātayitvā padāvadhīt<BR>
04,015.007d*0309_001	sabhāyāṃ paśyato rājño virāṭasya mahātmanaḥ<BR>
04,015.007d*0309_002	brāhmaṇānāṃ ca vṛddhānāṃ kṣatriyāṇāṃ ca paśyatām<BR>
04,015.007d*0309_003	tasyāḥ pādābhitaptāyā mukhād rudhiram āsravat<BR>
04,015.008a	tato yo 'sau tadārkeṇa rākṣasaḥ saṃniyojitaḥ<BR>
04,015.008c	sa kīcakam apovāha vātavegena bhārata<BR>
04,015.009a	sa papāta tato bhūmau rakṣobalasamāhataḥ<BR>
04,015.009c	vighūrṇamāno niśceṣṭaś chinnamūla iva drumaḥ<BR>
04,015.009d*0310_001	tāṃ dṛṣṭvā tatra te sabhyā hāhābhūtāḥ samantataḥ<BR>
04,015.009d*0310_002	na yuktaṃ sūtaputreti kīcaketi ca mānavāḥ<BR>
04,015.009d*0310_003	kim iyaṃ vadhyate bālā kṛpaṇā vāpy abāndhavā<BR>
04,015.010a	tāṃ cāsīnau dadṛśatur bhīmasenayudhiṣṭhirau<BR>
04,015.010c	amṛṣyamāṇau kṛṣṇāyāḥ kīcakena padā vadham<BR>
04,015.010d*0311_001	tāṃ dṛṣṭvā bhīmasenasya krodhād asram avartata<BR>
04,015.010d*0312_001	dhūmocchvāsaḥ samabhavan netre cocchritapakṣmaṇī<BR>
04,015.010d*0312_002	sasvedā bhrukuṭī cogrā lalāṭe samavartata<BR>
04,015.011a	tasya bhīmo vadhaprepsuḥ kīcakasya durātmanaḥ<BR>
04,015.011c	dantair dantāṃs tadā roṣān niṣpipeṣa mahāmanāḥ<BR>
04,015.011d*0313_001	hastena mamṛde caiva lalāṭaṃ paravīrahā<BR>
04,015.011d*0314_001	bhūyaś ca tvaritaḥ kruddhaḥ sahasotthātum aicchata<BR>
04,015.011d*0315_001	niraikṣata drumaṃ dīrghaṃ rājānaṃ cānvavaikṣata<BR>
04,015.011d*0315_002	vadham ākāṅkṣamāṇaṃ taṃ kīcakasya durātmanaḥ<BR>
04,015.011d*0315_003	ākāreṇaiva bhīmaṃ sa pratyaṣedhad yudhiṣṭhiraḥ<BR>
04,015.011d*0315_004	tasya rājā śanaiḥ saṃjñāṃ kurvan kuntīsuto 'naghaḥ<BR>
04,015.011d*0315_005	cakāra bhīmasenasya roṣāviṣṭasya dhīmataḥ<BR>
04,015.011d*0315_006	kaṅkaḥ<BR>
04,015.011d*0315_006	upākhyānaṃ tadā cāha kaṅkanāmā yudhiṣṭhiraḥ<BR>
04,015.011d*0315_007	sūda mā sāhasaṃ kārṣīḥ phalito 'yaṃ vanaspatiḥ<BR>
04,015.011d*0315_008	nātra śuṣkāṇi kāṣṭhāni sādhanīyāni kāni cit<BR>
04,015.011d*0315_009	yadi te dārukṛtyaṃ syān niṣkramya nagarād bahiḥ<BR>
04,015.011d*0315_010	samūlaṃ śātayer vṛkṣaṃ śramas te na bhaviṣyati<BR>
04,015.011d*0315_011	yasya cārdrasya vṛkṣasya śītāṃ chāyāṃ samāśrayet<BR>
04,015.011d*0315_012	na tasya parṇaṃ druhyeta pūrvavṛttam anusmaran<BR>
04,015.011d*0315_013	na krodhakālasamayaḥ sūda mā cāpalaṃ kṛthāḥ<BR>
04,015.011d*0315_014	apūrṇo 'yaṃ dvipakṣo no nedaṃ balavatāṃ bahu<BR>
04,015.012a	athāṅguṣṭhenāvamṛdnād aṅguṣṭhaṃ tasya dharmarāṭ<BR>
04,015.012c	prabodhanabhayād rājan bhīmasya pratyaṣedhayat<BR>
04,015.012d*0316_001	triśaṃkor dvādaśāṅgasya caturviṃśatiparvaṇaḥ<BR>
04,015.012d*0316_002	yat triṣaṣṭiśatārasya ekāṃśaṃ na kṣamī katham<BR>
04,015.012d*0317_001	taṃ mattam iva mātaṅgaṃ vīkṣamāṇaṃ vanaspatim<BR>
04,015.012d*0317_002	sa tam āvārayām āsa bhīmasenaṃ yudhiṣṭhiraḥ<BR>
04,015.012d*0317_003	ālokayasi kiṃ vṛkṣaṃ sūda dārukṛtena vai<BR>
04,015.012d*0317_004	yadi te dārubhiḥ kṛtyaṃ bahir vṛkṣān nigṛhyatām<BR>
04,015.012d*0318_000	vaiśaṃpāyanaḥ<BR>
04,015.012d*0318_001	bhīmasenas tu tad vākyaṃ śrutvā parapuraṃjayaḥ<BR>
04,015.012d*0318_002	sahasotpatitaṃ krodhaṃ nyayacchad dhṛtimān balāt<BR>
04,015.012d*0318_003	iṅgitajñaḥ sa tu bhrātus tūṣṇīm āsīd vṛkodaraḥ<BR>
04,015.012d*0318_004	bhīmasya ca samārambhaṃ dṛṣṭvā rājñaś ca ceṣṭitam<BR>
04,015.012d*0318_005	draupady abhyadhikaṃ kruddhā prārudat sā punaḥ punaḥ<BR>
04,015.012d*0318_006	kīcakenānugamanāt kṛtatāmrāyatekṣaṇā<BR>
04,015.013a	sā sabhādvāram āsādya rudatī matsyam abravīt<BR>
04,015.013c	avekṣamāṇā suśroṇī patīṃs tān dīnacetasaḥ<BR>
04,015.014a	ākāram abhirakṣantī pratijñāṃ dharmasaṃhitām<BR>
04,015.014c	dahyamāneva raudreṇa cakṣuṣā drupadātmajā<BR>
04,015.014d*0319_001	idaṃ bruvantī sā devī rājānaṃ ca vaśaṃ nayet<BR>
04,015.014d@016_0000	draupadī<BR>
04,015.014d@016_0001	prajārakṣaṇaśīlānāṃ rājñāṃ hy amitatejasām<BR>
04,015.014d@016_0002	kāryānupālanān nityaṃ dharme satye ca tiṣṭhatām<BR>
04,015.014d@016_0003	svaprajāyāṃ prajāyāṃ ca viśeṣaṃ nādhigacchatām<BR>
04,015.014d@016_0004	priyeṣv api ca dveṣyeṣu samatvaṃ ye samāśritāḥ<BR>
04,015.014d@016_0005	vivādeṣu pravṛtteṣu samakāryānudarśinā<BR>
04,015.014d@016_0006	rājñā dharmāsanasthena jitau lokāv ubhāv api<BR>
04,015.014d@016_0007	rājan dharmāsanastho 'si rakṣa māṃ tvam anāgasīm<BR>
04,015.014d@016_0008	ahaṃ tv anaparādhyantī kīcakena durātmanā<BR>
04,015.014d@016_0009	paśyatas te mahārāja hatā pādena dāsivat<BR>
04,015.014d@016_0010	tvatsamakṣaṃ naraśreṣṭha niṣpiṣṭā vasudhātale<BR>
04,015.014d@016_0011	anāgasīṃ kṛpārhāṃ māṃ striyaṃ tvaṃ paripālaya<BR>
04,015.014d@016_0012	rakṣa māṃ kīcakād bhītāṃ dharmaṃ rakṣa nareśvara<BR>
04,015.014d@016_0013	matsyādhipa prajā rakṣa pitā putrān ivaurasān<BR>
04,015.014d@016_0014	yas tv adharmeṇa kāryāṇi mohād vā kurute nṛpaḥ<BR>
04,015.014d@016_0015	acirāt taṃ durātmānaṃ vaśe kurvanti śatravaḥ<BR>
04,015.014d@016_0016	matsyānāṃ kulajas tvaṃ hi teṣāṃ satyaṃ parāyaṇam<BR>
04,015.014d@016_0017	tvaṃ kilaivaṃvidho jātaḥ kule dharmaparāyaṇe<BR>
04,015.014d@016_0018	atas tvāham abhikrande śaraṇārthaṃ narādhipa<BR>
04,015.014d@016_0019	trāhi mām adya rājendra kīcakāt pāpapūruṣāt<BR>
04,015.014d@016_0020	anāthām iti māṃ jñātvā kīcakaḥ puruṣādhamaḥ<BR>
04,015.014d@016_0021	praharaty eva nīcātmā na ca dharmam avekṣate<BR>
04,015.014d@016_0022	akāryāṇām anārambhāt kāryāṇām anupālanāt<BR>
04,015.014d@016_0023	prajāsu ye suvṛttās te svargam āyānti bhūmipāḥ<BR>
04,015.014d@016_0024	kāryākāryaviśeṣajñāḥ kāmakāreṇa pārthivāḥ<BR>
04,015.014d@016_0025	prajāsu kilbiṣaṃ kṛtvā narakaṃ yānty adhomukhāḥ<BR>
04,015.014d@016_0026	naiva yajñair na vā dānair na guror upasevanāt<BR>
04,015.014d@016_0027	prāpnuvanti tathā dharmaṃ yathā kāryānupālanāt<BR>
04,015.014d@016_0028	api cedaṃ purā brahmā provācendrāya pṛcchate<BR>
04,015.014d@016_0029	dvandvaṃ kāryam akāryaṃ ca lokeṣv āsīt paraṃ yathā<BR>
04,015.014d@016_0030	dharmādharmau punar dvandvaṃ viniyuktam athāpi vā<BR>
04,015.014d@016_0031	kriyāyām akriyāyāṃ ca prāpaṇe puṇyapāpayoḥ<BR>
04,015.014d@016_0032	prajāyāṃ sṛjyamānāyāṃ purā hy etad udāhṛtam<BR>
04,015.014d@016_0033	etad vo mānuṣāḥ samyak kāryaṃ dvandvatrayaṃ bhuvi<BR>
04,015.014d@016_0034	asmin sunīte durnīte labhate karmajaṃ phalam<BR>
04,015.014d@016_0035	kalyāṇakārī kalyāṇaṃ pāpakārī tu pāpakam<BR>
04,015.014d@016_0036	tena gacchanti saṃsargaṃ svargāya narakāya vā<BR>
04,015.014d@016_0037	evam uktvā paraṃ vākyaṃ visasarja śatakratum<BR>
04,015.014d@016_0038	śakro 'py āpṛcchya brahmāṇaṃ devarājyam apālayat<BR>
04,015.014d@016_0039	yathoktaṃ devadevena brahmaṇā parameṣṭhinā<BR>
04,015.014d@016_0040	vaiśaṃpāyanaḥ<BR>
04,015.014d@016_0040	tathā tvam api rājendra kāryākārye sthiro bhava<BR>
04,015.014d@016_0041	evaṃ vilapamānāyāṃ pāñcālyāṃ matsyapuṃgavaḥ<BR>
04,015.014d@016_0042	aśaktaḥ kīcakaṃ tatra śāsituṃ baladarpitam<BR>
04,015.014d@016_0043	virāṭarājaḥ sūtaṃ tu sāntvenaiva nyavārayat<BR>
04,015.014d@016_0044	kīcakaṃ matsyarājena kṛtāgasam aninditā<BR>
04,015.014d@016_0045	nāparādhānurūpeṇa daṇḍena pratipāditam<BR>
04,015.014d@016_0046	pāñcālarājasya sutā dṛṣṭvā surasutopamā<BR>
04,015.014d@016_0047	dharmajñā vyavahārāṇāṃ kīcakaṃ kṛtakilbiṣam<BR>
04,015.014d@016_0048	punaḥ provāca rājānaṃ smarantī dharmam uttamam<BR>
04,015.014d@016_0049	saṃprekṣya ca varārohā sarvāṃs tatra sabhāsadaḥ<BR>
04,015.014d@016_0050	virāṭaṃ cāha pāñcālī duḥkhenāviṣṭacetanā<BR>
04,015.015	draupady uvāca<BR>
04,015.015a	yeṣāṃ vairī na svapiti padā bhūmim upaspṛśan<BR>
04,015.015c	teṣāṃ māṃ māninīṃ bhāryāṃ sūtaputraḥ padāvadhīt<BR>
04,015.016a	ye dadyur na ca yāceyur brahmaṇyāḥ satyavādinaḥ<BR>
04,015.016c	teṣāṃ māṃ māninīṃ bhāryāṃ sūtaputraḥ padāvadhīt<BR>
04,015.017a	yeṣāṃ dundubhinirghoṣo jyāghoṣaḥ śrūyate 'niśam<BR>
04,015.017b*0320_001	yeṣāṃ jyātalanirghoṣāt samakampata medinī<BR>
04,015.017c	teṣāṃ māṃ māninīṃ bhāryāṃ sūtaputraḥ padāvadhīt<BR>
04,015.018a	ye te tejasvino dāntā balavanto 'bhimāninaḥ<BR>
04,015.018c	teṣāṃ māṃ māninīṃ bhāryāṃ sūtaputraḥ padāvadhīt<BR>
04,015.018d*0321_001	maheṣvāsā raṇe śūrā garvitā mānatatparāḥ<BR>
04,015.018d*0322_001	yeṣāṃ nāsti samaḥ kaś cid vīrye satye bale dame<BR>
04,015.018d*0322_002	teṣāṃ māṃ dayitāṃ bhāryāṃ sūtaputraḥ padāvadhīt<BR>
04,015.018d*0322_003	yeṣāṃ na sadṛśaḥ kaś cid dhanaughair bhuvi mānavaḥ<BR>
04,015.018d*0322_004	teṣāṃ māṃ dayitāṃ bhāryāṃ sūtaputraḥ padāvadhīt<BR>
04,015.018d*0322_005	tavāgrato viśeṣeṇa prajānāṃ ca hitaiṣiṇaḥ<BR>
04,015.018d*0322_006	paśyato nihatā rājaṃs teneha jagatīpate<BR>
04,015.019a	sarvalokam imaṃ hanyur dharmapāśasitās tu ye<BR>
04,015.019c	teṣāṃ māṃ māninīṃ bhāryāṃ sūtaputraḥ padāvadhīt<BR>
04,015.020a	śaraṇaṃ ye prapannānāṃ bhavanti śaraṇārthinām<BR>
04,015.020c	caranti loke pracchannāḥ kva nu te 'dya mahārathāḥ<BR>
04,015.021a	kathaṃ te sūtaputreṇa vadhyamānāṃ priyāṃ satīm<BR>
04,015.021b*0323_001	dharmavaitaṃsiko nūnaṃ na dharmam api pūjayet<BR>
04,015.021b*0323_002	paśyan māṃ marṣayati yo vadhyamānāṃ durātmanā<BR>
04,015.021c	marṣayanti yathā klībā balavanto 'mitaujasaḥ<BR>
04,015.022a	kva nu teṣām amarṣaś ca vīryaṃ tejaś ca vartate<BR>
04,015.022c	na parīpsanti ye bhāryāṃ vadhyamānāṃ durātmanā<BR>
04,015.023a	mayātra śakyaṃ kiṃ kartuṃ virāṭe dharmadūṣaṇam<BR>
04,015.023c	yaḥ paśyan māṃ marṣayati vadhyamānām anāgasam<BR>
04,015.023d*0324_001	dharmo viddho hy adharmeṇa sabhāṃ yatropatiṣṭhati<BR>
04,015.023d*0324_002	na ced viśalyaḥ kriyate sarve viddhāḥ sabhāsadaḥ<BR>
04,015.023d*0324_003	yatra dharmo hy adharmeṇa satyaṃ yatrānṛtena ca<BR>
04,015.023d*0324_004	hanyate prekṣamāṇānāṃ hatās tatra sabhāsadaḥ<BR>
04,015.024a	na rājan rājavat kiṃ cit samācarasi kīcake<BR>
04,015.024c	dasyūnām iva dharmas te na hi saṃsadi śobhate<BR>
04,015.025a	na kīcakaḥ svadharmastho na ca matsyaḥ kathaṃ cana<BR>
04,015.025c	sabhāsado 'py adharmajñā ya imaṃ paryupāsate<BR>
04,015.025d*0325_001	na dharmaṃ kīcako vetti rājabhṛtyās tathaiva ca<BR>
04,015.025d*0325_002	na rājā vinayaṃ brūte amātyāś ca na jānate<BR>
04,015.026a	nopālabhe tvāṃ nṛpate virāṭa janasaṃsadi<BR>
04,015.026b*0326_000	vaiśaṃpāyana uvāca<BR>
04,015.026b*0326_001	evaṃvidhair vacobhiḥ sā tadā kṛṣṇāśrulocanā<BR>
04,015.026b*0326_002	upālabhata rājānaṃ matsyānāṃ varavarṇinī<BR>
04,015.026c	nāham etena yuktā vai hantuṃ matsya tavāntike<BR>
04,015.026e	sabhāsadas tu paśyantu kīcakasya vyatikramam<BR>
04,015.026f*0327_001	yat pārthivas tu bhayakṛd viṣayasya loke<BR>
04,015.026f*0327_002	yad vai pitāpi jananī nu viṣaṃ dadāti<BR>
04,015.026f*0327_003	te te śarīravaruṇo jvalate mahāntaṃ<BR>
04,015.026f*0327_004	tat kasya yātu śaraṇaṃ bhayavat sa lokaḥ<BR>
04,015.026f*0328_001	virāṭa nṛpate paśya mām anāthām anāgasīm<BR>
04,015.026f*0329_001	na sāma phalate duṣṭe duṣṭe daṇḍaḥ prayujyate<BR>
04,015.026f*0329_002	adaṇḍyān daṇḍayan rājā daṇḍyāṃś caivāpy adaṇḍayan<BR>
04,015.026f*0329_003	sa rājā na bhavel loke rājaśabdasya bhājanam<BR>
04,015.026f*0329_004	dīnāndhakṛpaṇānāthapaṅgukubjajaḍādikān<BR>
04,015.026f*0329_005	anāthabālavṛddhāṃś ca puruṣān vā striyo 'pi vā<BR>
04,015.026f*0329_006	duṣṭacorābhibhūtāṃś ca pālayed avanīpatiḥ<BR>
04,015.026f*0329_007	anāthānāṃ ca nāthaḥ syād apitṝṇāṃ pitā nṛpaḥ<BR>
04,015.026f*0329_008	mātā bhaved amātṝṇām agurūṇāṃ gurur bhavet<BR>
04,015.026f*0329_009	agatīnāṃ gatī rājā nṛṇāṃ rājā parāyaṇam<BR>
04,015.026f*0329_010	viśeṣataḥ parair duṣṭaiḥ parāmṛṣṭāṃ narottama<BR>
04,015.026f*0329_011	striyaṃ sādhvīm anāthāṃ ca pālayet svasutām iva<BR>
04,015.026f*0329_012	tvadgṛhe vasatiṃ rājann etāvatkālaparyayam<BR>
04,015.026f*0329_013	adhikāṃ tvatsutāyāś ca paśya māṃ kīcakāhatām<BR>
04,015.027	virāṭa uvāca<BR>
04,015.027a	parokṣaṃ nābhijānāmi vigrahaṃ yuvayor aham<BR>
04,015.027c	arthatattvam avijñāya kiṃ nu syāt kuśalaṃ mama<BR>
04,015.028	vaiśaṃpāyana uvāca<BR>
04,015.028*0330_001	tasyās tat kṛpaṇaṃ śrutvā sairandhryāḥ paridevitam<BR>
04,015.028a	tatas tu sabhyā vijñāya kṛṣṇāṃ bhūyo 'bhyapūjayan<BR>
04,015.028c	sādhu sādhv iti cāpy āhuḥ kīcakaṃ ca vyagarhayan<BR>
04,015.028d*0331_001	ke cit kṛṣṇāṃ praśaṃsanti ke cin nindanti kīcakam<BR>
04,015.028d*0331_002	ke cin nindanti rājānaṃ ke cid devīṃ ca te narāḥ<BR>
04,015.029	sabhyā ūcuḥ<BR>
04,015.029a	yasyeyaṃ cārusarvāṅgī bhāryā syād āyatekṣaṇā<BR>
04,015.029c	paro lābhaś ca tasya syān na sa śocet kadā cana<BR>
04,015.029d*0332_001	na hīdṛśī manuṣyeṣu sulabhā varavarṇinī<BR>
04,015.029d*0332_002	nārī sarvānavadyāṅgī devīṃ manyāmahe vayam<BR>
04,015.029d*0333_001	yasyā gātraṃ śubhaṃ pīnaṃ mukhaṃ jayati paṅkajam<BR>
04,015.029d*0333_002	gatir haṃsaṃ smitaṃ kundaṃ saiṣā nārhati padvadham<BR>
04,015.029d*0333_003	dvātriṃśad daśanā yasyāḥ śvetā māṃsanibandhanāḥ<BR>
04,015.029d*0333_004	snigdhāś ca mṛdavaḥ keśāḥ saiṣā nārhati padvadham<BR>
04,015.029d*0333_005	padmaṃ cakraṃ dhvajaṃ śaṅkhaṃ prāsādo makaras tathā<BR>
04,015.029d*0333_006	yasyāḥ pāṇitale santi saiṣā nārhati padvadham<BR>
04,015.029d*0333_007	āvartāḥ khalu catvāraḥ sarve caiva pradakṣiṇāḥ<BR>
04,015.029d*0333_008	samaṃ gātraṃ śubhaṃ snigdhaṃ yasyā nārhati padvadham<BR>
04,015.029d*0333_009	acchidrahastapādā ca acchidradaśanā ca yā<BR>
04,015.029d*0333_010	kanyā kamalapatrākṣī katham arhati padvadham<BR>
04,015.029d*0333_011	seyaṃ lakṣaṇasaṃpannā pūrṇacandranibhānanā<BR>
04,015.029d*0333_012	surūpiṇī suvadanā neyaṃ yogyā padā vadham<BR>
04,015.029d*0333_013	devadevīva subhagā śakradevīva śobhanā<BR>
04,015.029d*0333_014	apsarā iva saurūpyān neyaṃ yogyā padā vadham<BR>
04,015.030	vaiśaṃpāyana uvāca<BR>
04,015.030a	evaṃ saṃpūjayaṃs tatra kṛṣṇāṃ prekṣya sabhāsadaḥ<BR>
04,015.030c	yudhiṣṭhirasya kopāt tu lalāṭe sveda āsajat<BR>
04,015.031a	athābravīd rājaputrīṃ kauravyo mahiṣīṃ priyām<BR>
04,015.031b*0334_001	kṛṣṇāṃ tatra nṛpābhyāśe parivrājakarūpadhṛk<BR>
04,015.031c	gaccha sairandhri mātra sthāḥ sudeṣṇāyā niveśanam<BR>
04,015.031d*0335_001	rājā hy ayaṃ dharmaśīlo virāṭaḥ paralokabhīḥ<BR>
04,015.031d*0335_002	yatas tvāṃ na paritrāti satye dharmavrate sthitaḥ<BR>
04,015.032a	bhartāram anurudhyantyaḥ kliśyante vīrapatnayaḥ<BR>
04,015.032c	śuśrūṣayā kliśyamānāḥ patilokaṃ jayanty uta<BR>
04,015.033a	manye na kālaṃ krodhasya paśyanti patayas tava<BR>
04,015.033c	tena tvāṃ nābhidhāvanti gandharvāḥ sūryavarcasaḥ<BR>
04,015.033d@017_0001	śrūyatāṃ te sukeśānte mokṣadharmāśrayāḥ kathāḥ<BR>
04,015.033d@017_0002	yathā dharmaḥ kulastrīṇāṃ dṛṣṭo dharmānurodhanāt<BR>
04,015.033d@017_0003	nāsti yajñaḥ striyaḥ kaś cin na śrāddhaṃ nāpy upoṣaṇam<BR>
04,015.033d@017_0004	yā tu bhartari śuśrūṣā sā svargāyābhijāyate<BR>
04,015.033d@017_0005	pitā rakṣati kaumāre bhartā rakṣati yauvane<BR>
04,015.033d@017_0006	putras tu sthavirībhāve na strī svātantryam arhati<BR>
04,015.033d@017_0007	anurudhyamānā bhartāraṃ dṛśyante vīrapatnayaḥ<BR>
04,015.033d@017_0008	śuśrūṣayā kliśyamānāḥ patilokaṃ jayanty uta<BR>
04,015.033d@017_0009	bhartṝn prati tathā patnyo na krudhyanti kadā cana<BR>
04,015.033d@017_0010	bahubhiś ca parikleśair avijñātāś ca śatrubhiḥ<BR>
04,015.033d@017_0011	ananyabhāvaśuśrūṣāḥ patilokaṃ jayanty uta<BR>
04,015.033d@017_0012	na krodhakālaṃ niyataṃ paśyanti patayas tava<BR>
04,015.033d@017_0013	na kruddhān pratiyāyād vai patīṃs te vṛtrahā api<BR>
04,015.033d@017_0014	tena tvāṃ nābhidhāvanti gandharvāḥ kāmarūpiṇaḥ<BR>
04,015.033d@017_0015	yadi te samayaḥ kaś cit kṛto hy āyatalocane<BR>
04,015.033d@017_0016	taṃ smarasva kṣamāśīle kṣamā dharmo hy anuttamaḥ<BR>
04,015.033d@017_0017	kṣamā dharmaḥ kṣamā satyaṃ kṣamā dānaṃ kṣamā tapaḥ<BR>
04,015.033d@017_0018	dvyaṃśino dvādaśāṅgasya caturviṃśatiparvaṇaḥ<BR>
04,015.033d@017_0019	vaiśaṃpāyanaḥ<BR>
04,015.033d@017_0019	kas triṣaṣṭiśatārasya māsonasyākṣamī bhavet<BR>
04,015.033d@017_0020	ity evam ukte tiṣṭhantīṃ punar evāha dharmarāṭ<BR>
04,015.034a	akālajñāsi sairandhri śailūṣīva vidhāvasi<BR>
04,015.034b*0336_000	vaiśaṃpāyanaḥ<BR>
04,015.034b*0336_001	evam uktā tu sā bhadrā samudvīkṣyābravīd idam<BR>
04,015.034c	vighnaṃ karoṣi matsyānāṃ dīvyatāṃ rājasaṃsadi<BR>
04,015.034e	gaccha sairandhri gandharvāḥ kariṣyanti tava priyam<BR>
04,015.034f*0337_001	vyapaneṣyanti te duḥkhaṃ yena te vipriyaṃ kṛtam<BR>
04,015.035	draupady uvāca<BR>
04,015.035a	atīva teṣāṃ ghṛṇinām arthe 'haṃ dharmacāriṇī<BR>
04,015.035c	tasya tasyeha te vadhyā yeṣāṃ jyeṣṭho 'kṣadevitā<BR>
04,015.036	vaiśaṃpāyana uvāca<BR>
04,015.036a	ity uktvā prādravat kṛṣṇā sudeṣṇāyā niveśanam<BR>
04,015.036c	keśān muktvā tu suśroṇī saṃrambhāl lohitekṣaṇā<BR>
04,015.037a	śuśubhe vadanaṃ tasyā rudantyā virataṃ tadā<BR>
04,015.037c	meghalekhāvinirmuktaṃ divīva śaśimaṇḍalam<BR>
04,015.037d*0338_000	vaiśaṃpāyanaḥ<BR>
04,015.037d*0338_001	evam uktvā varārohā parimṛjyānanaṃ śubham<BR>
04,015.037d*0338_002	keśān pramuktān saṃyamya rudhireṇa samukṣitān<BR>
04,015.037d*0338_003	pāṃsukuṇṭhitasarvāṅgī gajarājavadhūr iva<BR>
04,015.037d*0338_004	pratasthe nāganāsorūr bhartur ājñāya śāsanam<BR>
04,015.037d*0338_005	vimuktā mṛgaśāvākṣī nirantarapayodharā<BR>
04,015.037d*0338_006	prabhā nakṣatrarājasya kālameghair ivāvṛtā<BR>
04,015.037d*0338_007	yasyā hy arthe pāṇḍaveyās tyajeyur api jīvitam<BR>
04,015.037d*0338_008	tāṃ te dṛṣṭvā tathā kṛṣṇāṃ kṣamiṇo dharmacāriṇaḥ<BR>
04,015.037d*0338_009	samayaṃ nātivartante velām iva mahodadhiḥ<BR>
04,015.037d*0338_010	sā praviśya pravepantī sudeṣṇāyā niveśanam<BR>
04,015.037d*0338_011	rudantī cārusarvāṅgī tasyās tasthāv athāgrataḥ<BR>
04,015.037d*0338_012	tām uvāca virāṭasya mahiṣī śāṭhyam āsthitā<BR>
04,015.038	sudeṣṇovāca<BR>
04,015.038*0339_001	kim idaṃ padmasaṃkāśaṃ sudantoṣṭhākṣināsikam<BR>
04,015.038*0339_002	rudantyā avasṛṣṭāsraṃ pūrṇendusamavarcasam<BR>
04,015.038*0339_003	bāṣpoṣṇaṃ kṛṣṇatārābhyām atyarthaṃ ruciraprabham<BR>
04,015.038*0339_004	nayanābhyām ajihmābhyāṃ mukhaṃ te muñcate jalam<BR>
04,015.038a	kas tvāvadhīd varārohe kasmād rodiṣi śobhane<BR>
04,015.038b*0340_001	ko viprayujyate dāraiḥ saputrapaśubāndhavaiḥ<BR>
04,015.038c	kasyādya na sukhaṃ bhadre kena te vipriyaṃ kṛtam<BR>
04,015.038d*0341_001	vaiśaṃpāyanaḥ<BR>
04,015.038d*0341_001	brūhi kiṃ te priyaṃ kurmi kaṃ tyaje ghātayāmi vā<BR>
04,015.038d*0341_002	tāṃ niḥśvasyābravīt kṛṣṇā jānantī nāma pṛcchasi<BR>
04,015.038d*0341_003	bhrātre tvaṃ mām anupreṣya kim evaṃ tvaṃ vikatthase<BR>
04,015.039	draupady uvāca<BR>
04,015.039a	kīcako māvadhīt tatra surāhārīṃ gatāṃ tava<BR>
04,015.039c	sabhāyāṃ paśyato rājño yathaiva vijane tathā<BR>
04,015.040	sudeṣṇovāca<BR>
04,015.040a	ghātayāmi sukeśānte kīcakaṃ yadi manyase<BR>
04,015.040b*0342_001	bhrātā yady eṣa me vyaktaṃ yonito dharmacāriṇīm<BR>
04,015.040c	yo 'sau tvāṃ kāmasaṃmatto durlabhām abhimanyate<BR>
04,015.041	draupady uvāca<BR>
04,015.041a	anye vai taṃ vadhiṣyanti yeṣām āgaḥ karoti saḥ<BR>
04,015.041c	manye cādyaiva suvyaktaṃ paralokaṃ gamiṣyati<BR>
04,015.041d@019_0000	janamejayaḥ<BR>
04,015.041d@019_0001	aho duḥkhataraṃ prāptā kīcakena samāhatā<BR>
04,015.041d@019_0002	pativratā mahābhāgā draupadī yoṣitāṃ varā<BR>
04,015.041d@019_0003	duḥśalāṃ mānayantī yā bhartṝṇāṃ bhaginīṃ śubhām<BR>
04,015.041d@019_0004	nāśapat sindhurājaṃ sā balātkāreṇa vāhitā<BR>
04,015.041d@019_0005	kimartham iha saṃprāptā kīcakena durātmanā<BR>
04,015.041d@019_0006	nāśapat taṃ mahābhāgā kṛṣṇā pādena tāḍitā<BR>
04,015.041d@019_0007	tejorāśir iyaṃ devī dharmajñā satyavādinī<BR>
04,015.041d@019_0008	keśapakṣe parāmṛṣṭā marṣayiṣyaty aśaktavat<BR>
04,015.041d@019_0009	naitat kāraṇam alpaṃ hi śrotukāmo 'smi sattama<BR>
04,015.041d@019_0010	kṛṣṇāyās tu parikleśān mano me dūyate bhṛśam<BR>
04,015.041d@019_0011	kasya vaṃśe samudbhūtaḥ sa ca durlalito mune<BR>
04,015.041d@019_0012	balonmattaḥ kathaṃ cāsīt syālo mātsyasya kīcakaḥ<BR>
04,015.041d@019_0013	dṛṣṭvāpi tāṃ priyāṃ bhāryāṃ sūtaputreṇa tāḍitām<BR>
04,015.041d@019_0014	vaiśaṃpāyanaḥ<BR>
04,015.041d@019_0014	naiva cukṣubhire vīrāḥ kim akurvanta taṃ prati<BR>
04,015.041d@019_0015	tvadukto 'yam anupraśnaḥ kurūṇāṃ kīrtivardhana<BR>
04,015.041d@019_0016	etat sarvaṃ yathā vakṣye vistareṇeha pārthiva<BR>
04,015.041d@019_0017	brāhmaṇyāṃ kṣatriyāj jātaḥ sūto bhavati pārthiva<BR>
04,015.041d@019_0018	prātilomyena jātānāṃ sa hy eko dvija eva tu<BR>
04,015.041d@019_0019	rathakāram itīmaṃ hi kriyāyuktaṃ dvijanmanām<BR>
04,015.041d@019_0020	kṣatriyād avaro vaiśyād viśiṣṭam iti cakṣate<BR>
04,015.041d@019_0021	saha sūtena saṃbandhaḥ kṛtaḥ pūrvaṃ narādhipaiḥ<BR>
04,015.041d@019_0022	tena tu prātilomyena rājaśabdo na labhyate<BR>
04,015.041d@019_0023	teṣāṃ tu sūtaviṣayaḥ sūtānāṃ nāmataḥ kṛtaḥ<BR>
04,015.041d@019_0024	upajīvyaṃ ca yat kṣatraṃ labdhaṃ sūtena yat purā<BR>
04,015.041d@019_0025	sūtānām adhipo rājā kekayo nāma viśrutaḥ<BR>
04,015.041d@019_0026	rājakanyāsamudbhūtaḥ sārathye 'nupamo 'bhavat<BR>
04,015.041d@019_0027	putrās tasya kuruśreṣṭha mālavyāṃ jajñire tadā<BR>
04,015.041d@019_0028	kīcakā iti vikhyātā śataṃ ṣaṭ caiva bhārata<BR>
04,015.041d@019_0029	teṣām āsīd balaśreṣṭhaḥ kīcakaḥ sarvajit prabho<BR>
04,015.041d@019_0030	agrajo balasaṃmattas tenāsīt sūtaṣaṭśatam<BR>
04,015.041d@019_0031	mālavyā eva kauravya tatra hy avarajābhavat<BR>
04,015.041d@019_0032	tasyāṃ kekayarājñas tu sudeṣṇā duhitābhavat<BR>
04,015.041d@019_0033	tāṃ virāṭasya mātsyasya kekayaḥ pradadau mudā<BR>
04,015.041d@019_0034	surathāyāṃ mṛtāyāṃ tu kausalyāṃ śvetamātari<BR>
04,015.041d@019_0035	śvete vinaṣṭe śaṅkhe ca gate mātulaveśmani<BR>
04,015.041d@019_0036	sudeṣṇāṃ mahiṣīṃ labdhvā rājā duḥkham apānudat<BR>
04,015.041d@019_0037	uttarāṃ cottarāṃ caiva virāṭāt pṛthivīpate<BR>
04,015.041d@019_0038	sudeṣṇā suṣuve devī kaikeyī kulavṛddhaye<BR>
04,015.041d@019_0039	mātṛṣvasṛsutāṃ rājan kīcakas tām aninditām<BR>
04,015.041d@019_0040	sadā paricaran prītyā virāṭe nyavasat sukhī<BR>
04,015.041d@019_0041	bhrātaraś cāsya vikrāntāḥ sarve ca tam anuvratāḥ<BR>
04,015.041d@019_0042	virāṭasyaiva saṃhṛṣṭā balaṃ kośaṃ ca vardhayan<BR>
04,015.041d@019_0043	kāleyā nāma daiteyāḥ prāyaśo bhuvi viśrutāḥ<BR>
04,015.041d@019_0044	jajñire kīcakā rājan bāṇo jyeṣṭhas tato 'bhavat<BR>
04,015.041d@019_0045	sa hi sarvāstrasaṃpanno balavān bhīmavikramaḥ<BR>
04,015.041d@019_0046	kīcako naṣṭamaryādo babhūva bhayado nṛṇām<BR>
04,015.041d@019_0047	taṃ prāpya balasaṃmattaṃ virāṭaḥ pṛthivīpatiḥ<BR>
04,015.041d@019_0048	jigāya sarvāṃś ca ripūn yathendro dānavān purā<BR>
04,015.041d@019_0049	mekhalāṃś ca trigartāṃś ca daśārṇāṃś ca kaśerukān<BR>
04,015.041d@019_0050	mālavān yavanāṃś caiva pulindān kāśikosalān<BR>
04,015.041d@019_0051	aṅgān vaṅgān kaliṅgāṃś ca taṅgaṇān parataṅgaṇān<BR>
04,015.041d@019_0052	karadāṃś ca niṣiddhāṃś ca śivān macchillikāṃs tathā<BR>
04,015.041d@019_0053	anye ca bahavaḥ śūrā nānājanapadeśvarāḥ<BR>
04,015.041d@019_0054	kīcakena raṇe bhagnā vyadravanta diśo daśa<BR>
04,015.041d@019_0055	tam evaṃ vīryasaṃpannaṃ nānāyutasamaṃ bale<BR>
04,015.041d@019_0056	virāṭas tatra senāyāś cakāra patim ātmanaḥ<BR>
04,015.041d@019_0057	virāṭabhrātaraś caiva daśa dāśarathopamāḥ<BR>
04,015.041d@019_0058	te cainān anvavartanta kīcakān balavattarān<BR>
04,015.041d@019_0059	evaṃvidhabalo bhīmaḥ kīcakās te ca tadvidhāḥ<BR>
04,015.041d@019_0060	rājñaḥ syālā mahātmāno virāṭasya hitaiṣiṇaḥ<BR>
04,015.041d@019_0061	etat te kathitaṃ sarvaṃ kīcakasya parākramam<BR>
04,015.041d@019_0062	draupadī na śaśāpainaṃ yasmāt tad gadataḥ śṛṇu<BR>
04,015.041d@019_0063	vikṣaranti tapaḥ krodhād ṛṣayo na śapanti ca<BR>
04,015.041d@019_0064	jānantī tad yathātattvaṃ draupadī na śaśāpa tam<BR>
04,015.041d@019_0065	kṣamā dharmaḥ kṣamā dānaṃ kṣamā yajñaḥ kṣamā yaśaḥ<BR>
04,015.041d@019_0066	kṣamā satyaṃ kṣamā śīlaṃ kṣamā kīrtiḥ kṣamā param<BR>
04,015.041d@019_0067	kṣamā puṇyaṃ kṣamā tīrthaṃ kṣamā sarvam iti śrutiḥ<BR>
04,015.041d@019_0068	kṣamāvatām ayaṃ lokaḥ paraś caiva kṣamāvatām<BR>
04,015.041d@019_0069	etat sarvaṃ vijānantī sā kṣamām anvapadyata<BR>
04,015.041d@019_0070	bhartṝṇāṃ matam ājñāya kṣamiṇāṃ dharmacāriṇām<BR>
04,015.041d@019_0071	nāśapat taṃ viśālākṣī satī śaktāpi bhārata<BR>
04,015.041d@019_0072	pāṇḍavāś cāpi te sarve draupadīṃ prekṣya duḥkhitām<BR>
04,015.041d@019_0073	krodhāgninā vyadahyanta tadā lajjāvyapekṣayā<BR>
04,015.041d@019_0074	atha bhīmo mahābāhuḥ sūdayiṣyaṃs tu kīcakam<BR>
04,015.041d@019_0075	vārito dharmaputreṇa velayeva mahodadhiḥ<BR>
04,015.041d@019_0076	saṃdhārya manasā roṣaṃ divārātraṃ viniḥśvasan<BR>
04,015.041d@019_0077	mahānase tadā kṛcchrāt suṣvāpa rajanīṃ ca tām<BR>
04,015.041d@018_0001	bhrātuḥ prayaccha tvaritā jīvaśrāddhaṃ tam adya vai<BR>
04,015.041d@018_0002	sudṛṣṭaṃ kuru caivenaṃ nāsūn manye dhariṣyati<BR>
04,015.041d@018_0003	teṣāṃ hi mama bhartṝṇāṃ pañcānāṃ dharmacāriṇām<BR>
04,015.041d@018_0004	eko durmarṣaṇo 'tyarthaṃ bale cāpratimo bhuvi<BR>
04,015.041d@018_0005	nirmanuṣyam imaṃ lokaṃ kuryāt kruddho niśām imām<BR>
04,015.041d@018_0006	na ca saṃkrudhyate tāvad gandharvaḥ kāmarūpadhṛk<BR>
04,015.041d@018_0007	nūnaṃ jñāsyati yāvad vai mamaitat pādaghātanam<BR>
04,015.041d@018_0008	tatkṣaṇāt kīcakaḥ pāpaḥ saputrabhrātṛbāndhavaḥ<BR>
04,015.041d@018_0009	vinaśiṣyati duṣṭātmā yathā duṣkṛtakarmakṛt<BR>
04,015.041d@018_0010	api caitat purā proktaṃ nipuṇair manujottamaiḥ<BR>
04,015.041d@018_0011	ekas tu kurute pāpaṃ kālapāśavaśaṃ gataḥ<BR>
04,015.041d@018_0012	nīco hy ātmāparādhena kulaṃ yena vinaśyati<BR>
04,015.041d@018_0013	sudeṣṇām evam uktvā tu sairandhrī duḥkhamohitā<BR>
04,015.041d@018_0014	kīcakasya vadhārthāya vratadīkṣām upāgamat<BR>
04,015.041d@018_0015	abhyarthitā ca nārībhir mānitā ca sudeṣṇayā<BR>
04,015.041d@018_0016	na ca snāti na cāśnāti pāṃsūn na parimārjati<BR>
04,015.041d@018_0017	rudhiraklinnavasanā babhūva mṛditekṣaṇā<BR>
04,015.041d@018_0018	tāṃ tathā śokasaṃtaptāṃ dṛṣṭvā praruruduḥ striyaḥ<BR>
04,015.041d@018_0019	kīcakasya vadhaṃ sarvā manobhiś cāśaśaṃsire<BR>
04,016.001	vaiśaṃpāyana uvāca<BR>
04,016.001a	sā hatā sūtaputreṇa rājaputrī samajvalat<BR>
04,016.001c	vadhaṃ kṛṣṇā parīpsantī senāvāhasya bhāminī<BR>
04,016.001e	jagāmāvāsam evātha tadā sā drupadātmajā<BR>
04,016.002a	kṛtvā śaucaṃ yathānyāyaṃ kṛṣṇā vai tanumadhyamā<BR>
04,016.002c	gātrāṇi vāsasī caiva prakṣālya salilena sā<BR>
04,016.003a	cintayām āsa rudatī tasya duḥkhasya nirṇayam<BR>
04,016.003c	kiṃ karomi kva gacchāmi kathaṃ kāryaṃ bhaven mama<BR>
04,016.004a	ity evaṃ cintayitvā sā bhīmaṃ vai manasāgamat<BR>
04,016.004c	nānyaḥ kartā ṛte bhīmān mamādya manasaḥ priyam<BR>
04,016.005a	tata utthāya rātrau sā vihāya śayanaṃ svakam<BR>
04,016.005c	prādravan nātham icchantī kṛṣṇā nāthavatī satī<BR>
04,016.005d*0343_001	bhavanaṃ bhīmasenasya kṣipram āyatalocanā<BR>
04,016.005e	duḥkhena mahatā yuktā mānasena manasvinī<BR>
04,016.006a	sā vai mahānase prāpya bhīmasenaṃ śucismitā<BR>
04,016.006c	sarvaśveteva māheyī vane jātā trihāyanī<BR>
04,016.006d*0344_001	upātiṣṭhata pāñcālī bhīmaṃ kauravyam acyutam<BR>
04,016.006d*0344_002	mṛgarṣabhaṃ yathā dṛptaṃ gandhinī vananirjhare<BR>
04,016.006e	upātiṣṭhata pāñcālī vāśiteva mahāgajam<BR>
04,016.007a	sā lateva mahāśālaṃ phullaṃ gomatitīrajam<BR>
04,016.007b*0345_001	pariṣvajata pāñcālī madhyamaṃ pāṇḍunandanam<BR>
04,016.007c	bāhubhyāṃ parirabhyainaṃ prābodhayad aninditā<BR>
04,016.007e	siṃhaṃ suptaṃ vane durge mṛgarājavadhūr iva<BR>
04,016.007f*0346_001	bhīmasenam upāśliṣyad dhastinīva mahāgajam<BR>
04,016.007f*0347_001	parispṛśya ca pāṇibhyāṃ patiṃ suptam abodhayat<BR>
04,016.007f*0347_002	śrīr ivānyā mahotsāhaṃ suptaṃ viṣṇum ivārṇave<BR>
04,016.007f*0347_003	kṣaumāvadāte śayane śayānam ṛṣabhekṣaṇam<BR>
04,016.007f*0347_004	yathā śacī devarājaṃ rudrāṇī śaṃkaraṃ yathā<BR>
04,016.007f*0347_005	brahmāṇam iva sāvitrī yathā ṣaṣṭhī guhaṃ yathā<BR>
04,016.007f*0347_006	diśāgajasamākāraṃ gajaṃ gajavadhūr iva<BR>
04,016.007f*0347_007	bhīmaṃ prābodhayat kāntā lakṣmīr dāmodaraṃ yathā<BR>
04,016.007f*0348_001	devagarbhasamābhāsaṃ priyaṃ priyamudā priyā<BR>
04,016.008a	vīṇeva madhurābhāṣā gāndhāraṃ sādhu mūrcchitā<BR>
04,016.008c	abhyabhāṣata pāñcālī bhīmasenam aninditā<BR>
04,016.009a	uttiṣṭhottiṣṭha kiṃ śeṣe bhīmasena yathā mṛtaḥ<BR>
04,016.009c	nāmṛtasya hi pāpīyān bhāryām ālabhya jīvati<BR>
04,016.010a	tasmiñ jīvati pāpiṣṭhe senāvāhe mama dviṣi<BR>
04,016.010c	tat karma kṛtavaty adya kathaṃ nidrāṃ niṣevase<BR>
04,016.010d*0349_000	vaiśaṃpāyana uvāca<BR>
04,016.010d*0349_001	evam uktvātha tāṃ śālāṃ praviveśa manasvinī<BR>
04,016.010d*0349_002	yasyāṃ bhīmas tadā śete mṛgarāja iva śvasan<BR>
04,016.010d*0349_003	tasyā rūpeṇa sā śālā bhīmasya ca mahātmanaḥ<BR>
04,016.010d*0349_004	saṃmūrchiteva kauravya prajajvāla ca tejasā<BR>
04,016.010d*0350_000	vaiśaṃpāyanaḥ<BR>
04,016.010d*0350_001	sukhasuptaś ca taṃ śabdaṃ niśamya sa vṛkodaraḥ<BR>
04,016.010d*0350_002	saṃveditaḥ kuruśreṣṭhas totrair iva mahāgajaḥ<BR>
04,016.011a	sa saṃprahāya śayanaṃ rājaputryā prabodhitaḥ<BR>
04,016.011c	upātiṣṭhata meghābhaḥ paryaṅke sopasaṃgrahe<BR>
04,016.011d*0351_001	upaviśya ca durdharṣaḥ pāñcālakulavardhinīm<BR>
04,016.012a	athābravīd rājaputrīṃ kauravyo mahiṣīṃ priyām<BR>
04,016.012c	kenāsy arthena saṃprāptā tvariteva mamāntikam<BR>
04,016.013a	na te prakṛtimān varṇaḥ kṛśā pāṇḍuś ca lakṣyase<BR>
04,016.013b*0352_001	prakāśaṃ yadi vā guhyaṃ sarvam ākhyātum arhasi<BR>
04,016.013c	ācakṣva pariśeṣeṇa sarvaṃ vidyām ahaṃ yathā<BR>
04,016.014a	sukhaṃ vā yadi vā duḥkhaṃ dveṣyaṃ vā yadi vā priyam<BR>
04,016.014c	yathāvat sarvam ācakṣva śrutvā jñāsyāmi yat param<BR>
04,016.015a	aham eva hi te kṛṣṇe viśvāsyaḥ sarvakarmasu<BR>
04,016.015c	aham āpatsu cāpi tvāṃ mokṣayāmi punaḥ punaḥ<BR>
04,016.016a	śīghram uktvā yathākāmaṃ yat te kāryaṃ vivakṣitam<BR>
04,016.016c	gaccha vai śayanāyaiva purā nānyo 'vabudhyate<BR>
04,016.016d*0353_000	vaiśaṃpāyanaḥ<BR>
04,016.016d*0353_001	sā lajjamānā bhītā ca adhomukhamukhī tataḥ<BR>
04,016.016d*0353_002	novāca kiṃ cid vacanaṃ bāṣpadūṣitalocanā<BR>
04,016.016d*0353_003	athābravīd bhīmaparākramo balī<BR>
04,016.016d*0353_004	vṛkodaraḥ pāṇḍavamukhyasaṃmataḥ<BR>
04,016.016d*0353_005	prabrūhi kiṃ te karavāṇi sundari<BR>
04,016.016d*0353_006	priyaṃ priye vāraṇakhelagāmini<BR>
04,017.001	draupady uvāca<BR>
04,017.001a	aśocyaṃ nu kutas tasyā yasyā bhartā yudhiṣṭhiraḥ<BR>
04,017.001c	jānan sarvāṇi duḥkhāni kiṃ māṃ tvaṃ paripṛcchasi<BR>
04,017.002a	yan māṃ dāsīpravādena prātikāmī tadānayat<BR>
04,017.002c	sabhāyāṃ pārṣado madhye tan māṃ dahati bhārata<BR>
04,017.002d*0354_001	vikṛṣṭā hāstinapure sabhāyāṃ rājasaṃsadi<BR>
04,017.002d*0354_002	duḥśāsanena keśānte parāmṛṣṭā rajasvalā<BR>
04,017.002d*0354_003	kṣatriyais tatra karṇādyair dṛṣṭā duryodhanena ca<BR>
04,017.002d*0354_004	śvaśurābhyāṃ ca bhīṣmeṇa vidureṇa ca dhīmatā<BR>
04,017.002d*0354_005	droṇena ca mahābāho kṛpeṇa ca paraṃtapa<BR>
04,017.002d*0354_006	sāhaṃ śvaśurayor madhye bhartṛmadhye ca pāṇḍava<BR>
04,017.002d*0354_007	keśe gṛhītvaiva sabhāṃ nītā jīvati vai tvayi<BR>
04,017.002d*0355_001	vipramuktā tataś cāhaṃ nave rājyād vanaṃ gatā<BR>
04,017.002d*0355_002	sāhaṃ vane durvasatiṃ vasantī cādhvakarśitā<BR>
04,017.002d*0355_003	jaṭāsuraparikleśāt prāptāpi sumahad bhayam<BR>
04,017.003a	pārthivasya sutā nāma kā nu jīveta mādṛśī<BR>
04,017.003c	anubhūya bhṛśaṃ duḥkham anyatra draupadīṃ prabho<BR>
04,017.004a	vanavāsagatāyāś ca saindhavena durātmanā<BR>
04,017.004c	parāmarśaṃ dvitīyaṃ ca soḍhum utsahate nu kā<BR>
04,017.004d*0356_001	padbhyāṃ paryacaraṃ cāhaṃ deśān viṣamasaṃsthitān<BR>
04,017.004d*0356_002	durgāñ śvāpadasaṃkīrṇāṃs tvayi jīvati pāṇḍava<BR>
04,017.004d*0356_003	tato 'haṃ dvādaśe varṣe vanyamūlaphalāśanā<BR>
04,017.004d*0356_004	idaṃ puram anuprāptā sudeṣṇāparicārikā<BR>
04,017.004d*0356_005	parastriyam upātiṣṭhe satyadharmapathe sthitā<BR>
04,017.004d*0356_006	gośīrṣakaṃ padmakaṃ ca hariśyāmaṃ ca candanam<BR>
04,017.004d*0356_007	nityaṃ piṃṣe virāṭasya tvayi jīvati pāṇḍava<BR>
04,017.004d*0356_008	sāhaṃ bahūni duḥkhāni gaṇayāmi na te kṛte<BR>
04,017.005a	matsyarājñaḥ samakṣaṃ ca tasya dhūrtasya paśyataḥ<BR>
04,017.005c	kīcakena padā spṛṣṭā kā nu jīveta mādṛśī<BR>
04,017.006a	evaṃ bahuvidhaiḥ kleśaiḥ kliśyamānāṃ ca bhārata<BR>
04,017.006c	na māṃ jānāsi kaunteya kiṃ phalaṃ jīvitena me<BR>
04,017.006d*0357_001	drupadasya sutā cāhaṃ dhṛṣṭadyumnasya cānujā<BR>
04,017.006d*0357_002	agnikuṇḍāt samudbhūtā norvyāṃ jātu carāmi bhoḥ<BR>
04,017.006d*0357_003	kīcakaṃ cen na hanyās tvaṃ śilāṃ baddhvā jale mriye<BR>
04,017.006d*0357_004	viṣam āloḍya pāsyāmi pravekṣyāmy athavānalam<BR>
04,017.006d*0357_005	ātmānaṃ nāśayiṣyāmi vṛkṣam āruhya vā pate<BR>
04,017.006d*0357_006	śastreṇāṅgaṃ ca bhetsyāmi kiṃ phalaṃ jīvitena me<BR>
04,017.007a	yo 'yaṃ rājño virāṭasya kīcako nāma bhārata<BR>
04,017.007c	senānīḥ puruṣavyāghra syālaḥ paramadurmatiḥ<BR>
04,017.008a	sa māṃ sairandhriveṣeṇa vasantīṃ rājaveśmani<BR>
04,017.008c	nityam evāha duṣṭātmā bhāryā mama bhaveti vai<BR>
04,017.009a	tenopamantryamāṇāyā vadhārheṇa sapatnahan<BR>
04,017.009c	kāleneva phalaṃ pakvaṃ hṛdayaṃ me vidīryate<BR>
04,017.009d*0358_001	śaraṇaṃ bhava kaunteya mā saṃgaccha yudhiṣṭhiram<BR>
04,017.009d*0358_002	nirudyogaṃ nirāmarṣaṃ nirvīryam arimardana<BR>
04,017.009d*0358_003	mā sma sīmantinī kā cij janayet putram īdṛśam<BR>
04,017.009d*0358_004	vijānāmi tavāmarṣaṃ balaṃ vīryaṃ ca pāṇḍava<BR>
04,017.009d*0358_005	tato 'haṃ paridevāmi cāgratas te mahābala<BR>
04,017.009d*0358_006	yathā yūthapatir mattaḥ kuñjaraḥ ṣāṣṭihāyanaḥ<BR>
04,017.009d*0358_007	bhūmau nipatitaṃ bilvaṃ padbhyām ākramya pīḍayet<BR>
04,017.009d*0358_008	tathaiva ca śiras tasya nipātya dharaṇītale<BR>
04,017.009d*0358_009	vāmena puruṣavyāghra marda pādena pāṇḍava<BR>
04,017.009d*0358_010	sa ced udyantam ādityaṃ prātar utthāya paśyati<BR>
04,017.009d*0358_011	kīcakaḥ śarvarīṃ vyuṣṭāṃ nāhaṃ jīvitum utsahe<BR>
04,017.009d*0358_012	śāpito 'si mama prāṇaiḥ sukṛtenārjunena ca<BR>
04,017.009d*0358_013	yudhiṣṭhirasya pādābhyāṃ yamayor jīvitena ca<BR>
04,017.009d*0358_014	yat kīcakavadhaṃ nādya pratijñāsyasi bhārata<BR>
04,017.010a	bhrātaraṃ ca vigarhasva jyeṣṭhaṃ durdyūtadevinam<BR>
04,017.010c	yasyāsmi karmaṇā prāptā duḥkham etad anantakam<BR>
04,017.010d*0359_001	eṣāṃ mukhyatamo jyeṣṭho bhavet tu kulapāṃsanaḥ<BR>
04,017.010d*0359_002	bhrātaraṃ tvaram anvīyus te 'pi śālīnabuddhayaḥ<BR>
04,017.011a	ko hi rājyaṃ parityajya sarvasvaṃ cātmanā saha<BR>
04,017.011c	pravrajyāyaiva dīvyeta vinā durdyūtadevinam<BR>
04,017.012a	yadi niṣkasahasreṇa yac cānyat sāravad dhanam<BR>
04,017.012c	sāyaṃprātar adeviṣyad api saṃvatsarān bahūn<BR>
04,017.013a	rukmaṃ hiraṇyaṃ vāsāṃsi yānaṃ yugyam ajāvikam<BR>
04,017.013c	aśvāśvatarasaṃghāṃś ca na jātu kṣayam āvahet<BR>
04,017.014a	so 'yaṃ dyūtapravādena śriyā pratyavaropitaḥ<BR>
04,017.014c	tūṣṇīm āste yathā mūḍhaḥ svāni karmāṇi cintayan<BR>
04,017.015a	daśa nāgasahasrāṇi padmināṃ hemamālinām<BR>
04,017.015c	yaṃ yāntam anuyāntīha so 'yaṃ dyūtena jīvati<BR>
04,017.016a	tathā śatasahasrāṇi nṛṇām amitatejasām<BR>
04,017.016c	upāsate mahārājam indraprasthe yudhiṣṭhiram<BR>
04,017.017a	śataṃ dāsīsahasrāṇi yasya nityaṃ mahānase<BR>
04,017.017c	pātrīhastaṃ divārātram atithīn bhojayanty uta<BR>
04,017.018a	eṣa niṣkasahasrāṇi pradāya dadatāṃ varaḥ<BR>
04,017.018c	dyūtajena hy anarthena mahatā samupāvṛtaḥ<BR>
04,017.019a	enaṃ hi svarasaṃpannā bahavaḥ sūtamāgadhāḥ<BR>
04,017.019c	sāyaṃprātar upātiṣṭhan sumṛṣṭamaṇikuṇḍalāḥ<BR>
04,017.019d@020_0001	sahasraṃ vālakhilyānāṃ sahasram udavāsinām<BR>
04,017.019d@020_0002	sahasram aśmakuṭṭānāṃ sahasraṃ vāyubhojinām<BR>
04,017.019d@020_0003	sahasraṃ bhuvi patnīnāṃ sahasraṃ brahmacāriṇām<BR>
04,017.019d@020_0004	sahasraṃ vānaprasthānāṃ sahasraṃ gṛhamedhinām<BR>
04,017.019d@020_0005	haṃsāḥ paramahaṃsāś ca yoginaś ca dvijātayaḥ<BR>
04,017.019d@020_0006	kuṭīcakāḥ parivrājo ye cānye vanacāriṇaḥ<BR>
04,017.019d@020_0007	nityaṃ bhaktātmakāś caiva bahavaś cordhvaretasaḥ<BR>
04,017.019d@020_0008	caturvedavido viprāḥ śikṣāmīmāṃsayoḥ sthirāḥ<BR>
04,017.019d@020_0009	padakramaparā viprāḥ sāmādhyayanikāś ca ye<BR>
04,017.020a	sahasram ṛṣayo yasya nityam āsan sabhāsadaḥ<BR>
04,017.020c	tapaḥśrutopasaṃpannāḥ sarvakāmair upasthitāḥ<BR>
04,017.020d*0360_001	aṣṭāśītisahasrāṇi snātakā gṛhamedhinaḥ<BR>
04,017.020d*0360_002	triṃśadd āsīka ekaiko yān bibharti yudhiṣṭhiraḥ<BR>
04,017.020d*0360_003	apratigrāhiṇāṃ caiva yatīnām ūrdhvaretasām<BR>
04,017.020d*0360_004	daśa cāpi sahasrāṇi so 'yam āste nareśvaraḥ<BR>
04,017.020d*0360_005	ānṛśaṃsyam anukrośaṃ saṃvibhāgas tathaiva ca<BR>
04,017.020d*0360_006	yasminn etāni sarvāṇi so 'yam āste nareśvaraḥ<BR>
04,017.021a	andhān vṛddhāṃs tathānāthān sarvān rāṣṭreṣu durgatān<BR>
04,017.021c	bibharty avimanā nityam ānṛśaṃsyād yudhiṣṭhiraḥ<BR>
04,017.021d*0361_001	dhṛtimān satyavikramaḥ<BR>
04,017.021d*0361_002	saṃvibhāgamanā nityaṃ<BR>
04,017.022a	sa eṣa nirayaṃ prāpto matsyasya paricārakaḥ<BR>
04,017.022c	sabhāyāṃ devitā rājñaḥ kaṅko brūte yudhiṣṭhiraḥ<BR>
04,017.023a	indraprasthe nivasataḥ samaye yasya pārthivāḥ<BR>
04,017.023c	āsan balibhṛtaḥ sarve so 'dyānyair bhṛtim icchati<BR>
04,017.024a	pārthivāḥ pṛthivīpālā yasyāsan vaśavartinaḥ<BR>
04,017.024c	sa vaśe vivaśo rājā pareṣām adya vartate<BR>
04,017.025a	pratāpya pṛthivīṃ sarvāṃ raśmivān iva tejasā<BR>
04,017.025c	so 'yaṃ rājño virāṭasya sabhāstāro yudhiṣṭhiraḥ<BR>
04,017.026a	yam upāsanta rājānaḥ sabhāyām ṛṣibhiḥ saha<BR>
04,017.026c	tam upāsīnam adyānyaṃ paśya pāṇḍava pāṇḍavam<BR>
04,017.026d*0362_001	sadasyaṃ samupāsīnaṃ parasya priyavādinam<BR>
04,017.026d*0362_002	dṛṣṭvā yudhiṣṭhiraṃ śoko na viśet kam asaṃśayam<BR>
04,017.027a	atadarhaṃ mahāprājñaṃ jīvitārthe 'bhisaṃśritam<BR>
04,017.027c	dṛṣṭvā kasya na duḥkhaṃ syād dharmātmānaṃ yudhiṣṭhiram<BR>
04,017.028a	upāste sma sabhāyāṃ yaṃ kṛtsnā vīra vasuṃdharā<BR>
04,017.028c	tam upāsīnam adyānyaṃ paśya bhārata bhāratam<BR>
04,017.029a	evaṃ bahuvidhair duḥkhaiḥ pīḍyamānām anāthavat<BR>
04,017.029c	śokasāgaramadhyasthāṃ kiṃ māṃ bhīma na paśyasi<BR>
04,018.001	draupady uvāca<BR>
04,018.001a	idaṃ tu me mahad duḥkhaṃ yat pravakṣyāmi bhārata<BR>
04,018.001c	na me 'bhyasūyā kartavyā duḥkhād etad bravīmy aham<BR>
04,018.001d*0363_001	sūdakarmaṇi bhīma tvam asame bharatarṣabha<BR>
04,018.001d*0363_002	bruvan ballavajātīyaḥ kasya śokaṃ na vardhayeḥ<BR>
04,018.001d*0363_003	sūpakāraṃ virāṭasya ballavaṃ tvāṃ vidur janāḥ<BR>
04,018.001d*0363_004	preṣyatvaṃ samanuprāptaṃ tato duḥkhataraṃ nu kim<BR>
04,018.001d*0363_005	yadā mahānase siddhe virāṭam upatiṣṭhasi<BR>
04,018.001d*0363_006	bruvāṇo ballavaḥ sūdas tadā sīdati me manaḥ<BR>
04,018.001d*0363_007	yadā prahṛṣṭaḥ samrāṭ tvāṃ saṃyodhayati kuñjaraiḥ<BR>
04,018.001d*0363_008	hasanty antaḥpure nāryo mama tūdvijate manaḥ<BR>
04,018.001d*0363a_001	sarveṣāṃ balināṃ śreṣṭhas tvaṃ ca bhīma mahābalaḥ<BR>
04,018.002a	śārdūlair mahiṣaiḥ siṃhair āgāre yudhyase yadā<BR>
04,018.002c	kaikeyyāḥ prekṣamāṇāyās tadā me kaśmalo bhavet<BR>
04,018.002d*0364_001	tata utthāya kaikeyī sarvās tāḥ pratyabhāṣata<BR>
04,018.003a	prekṣāsamutthitā cāpi kaikeyī tāḥ striyo vadet<BR>
04,018.003c	prekṣya mām anavadyāṅgī kaśmalopahatām iva<BR>
04,018.004a	snehāt saṃvāsajān manye sūdam eṣā śucismitā<BR>
04,018.004b*0365_001	ekāntārpitabhāvena ballavaṃ cāruhāsinī<BR>
04,018.004b*0366_001	tasmāc chocati bhāvena duṣkaraṃ cāruhāsinī<BR>
04,018.004b*0366_002	yudhyamānaṃ mṛgair vyāghrair nūnaṃ ca samabudhya tam<BR>
04,018.004b*0366_003	sauhārdād agatatrāsād yasmāt samanuśocati<BR>
04,018.004c	yodhyamānaṃ mahāvīryair imaṃ samanuśocati<BR>
04,018.005a	kalyāṇarūpā sairandhrī ballavaś cātisundaraḥ<BR>
04,018.005c	strīṇāṃ ca cittaṃ durjñeyaṃ yuktarūpau ca me matau<BR>
04,018.006a	sairandhrī priyasaṃvāsān nityaṃ karuṇavedinī<BR>
04,018.006c	asmin rājakule cemau tulyakālanivāsinau<BR>
04,018.007a	iti bruvāṇā vākyāni sā māṃ nityam avedayat<BR>
04,018.007c	krudhyantīṃ māṃ ca saṃprekṣya samaśaṅkata māṃ tvayi<BR>
04,018.008a	tasyāṃ tathā bruvatyāṃ tu duḥkhaṃ māṃ mahad āviśat<BR>
04,018.008b*0367_001	tvayy evaṃ nirayaṃ prāpte bhīme bhīmaparākrame<BR>
04,018.008b*0368_001	novāca kiṃ cid vacanaṃ saṃrambhād raktalocanaḥ<BR>
04,018.008b*0368_002	jñātvā tu ruṣitaṃ bhīmaṃ draupadī punar abravīt<BR>
04,018.008c	śoke yaudhiṣṭhire magnā nāhaṃ jīvitum utsahe<BR>
04,018.009a	yaḥ sadevān manuṣyāṃś ca sarpāṃś caikaratho 'jayat<BR>
04,018.009c	so 'yaṃ rājño virāṭasya kanyānāṃ nartako yuvā<BR>
04,018.009d*0369_001	yasya jyātalanirghoṣāt samakampata medinī<BR>
04,018.009d*0369_002	so 'dya pārtho virāṭasya kanyānāṃ nartako yuvā<BR>
04,018.010a	yo 'tarpayad ameyātmā khāṇḍave jātavedasam<BR>
04,018.010c	so 'ntaḥpuragataḥ pārthaḥ kūpe 'gnir iva saṃvṛtaḥ<BR>
04,018.011a	yasmād bhayam amitrāṇāṃ sadaiva puruṣarṣabhāt<BR>
04,018.011c	sa lokaparibhūtena veṣeṇāste dhanaṃjayaḥ<BR>
04,018.011d*0370_001	yasya jyākṣepakaṭhinau bāhū parighasaṃnibhau<BR>
04,018.011d*0370_002	sa śaṅkhaparipūrṇābhyāṃ śocann āste dhanaṃjayaḥ<BR>
04,018.012a	yasya jyātalanirghoṣāt samakampanta śatravaḥ<BR>
04,018.012b*0371_001	ṣaṇḍarūpaṃ vahantaṃ taṃ gītaṃ nṛttaṃ ca lambanam<BR>
04,018.012b*0371_002	kurvantam arjunaṃ dṛṣṭvā na me svāsthyaṃ mano vrajet<BR>
04,018.012c	striyo gītasvanaṃ tasya muditāḥ paryupāsate<BR>
04,018.013a	kirīṭaṃ sūryasaṃkāśaṃ yasya mūrdhani śobhate<BR>
04,018.013c	veṇīvikṛtakeśāntaḥ so 'yam adya dhanaṃjayaḥ<BR>
04,018.014a	yasminn astrāṇi divyāni samastāni mahātmani<BR>
04,018.014c	ādhāraḥ sarvavidyānāṃ sa dhārayati kuṇḍale<BR>
04,018.015a	yaṃ sma rājasahasrāṇi tejasāpratimāni vai<BR>
04,018.015c	samare nātivartante velām iva mahārṇavaḥ<BR>
04,018.016a	so 'yaṃ rājño virāṭasya kanyānāṃ nartako yuvā<BR>
04,018.016c	āste veṣapraticchannaḥ kanyānāṃ paricārakaḥ<BR>
04,018.017a	yasya sma rathaghoṣeṇa samakampata medinī<BR>
04,018.017b*0372_001	āpatantaṃ raṇe dṛṣṭvā śātravā yānti saṃbhramam<BR>
04,018.017b*0373_001	evaṃvidham imaṃ śrutvā kuntyāḥ śoko bhaviṣyati<BR>
04,018.017c	saparvatavanā bhīma sahasthāvarajaṅgamā<BR>
04,018.018a	yasmiñ jāte mahābhāge kuntyāḥ śoko vyanaśyata<BR>
04,018.018c	sa śocayati mām adya bhīmasena tavānujaḥ<BR>
04,018.019a	bhūṣitaṃ tam alaṃkāraiḥ kuṇḍalaiḥ parihāṭakaiḥ<BR>
04,018.019c	kambupāṇinam āyāntaṃ dṛṣṭvā sīdati me manaḥ<BR>
04,018.020a	taṃ veṇīkṛtakeśāntaṃ bhīmadhanvānam arjunam<BR>
04,018.020c	kanyāparivṛtaṃ dṛṣṭvā bhīma sīdati me manaḥ<BR>
04,018.020d*0374_001	yasya nāsti samo vīrye kaś cid urvyāṃ dhanurdharaḥ<BR>
04,018.020d*0374_002	so 'dya kanyāparivṛto gāyann āste dhanaṃjayaḥ<BR>
04,018.020d*0374_003	dharme śaurye ca satye ca jīvalokasya saṃmatam<BR>
04,018.020d*0374_004	strīveṣavikṛtaṃ pārthaṃ dṛṣṭvā sīdati me manaḥ<BR>
04,018.020d*0375_001	yaḥ svarāṣṭraṃ samāsādya sāditogrārir astravit<BR>
04,018.020d*0375_002	bibhrac chauryaṃ paraṃ tiṣṭhet svasenām abhiharṣayan<BR>
04,018.021a	yadā hy enaṃ parivṛtaṃ kanyābhir devarūpiṇam<BR>
04,018.021c	prabhinnam iva mātaṅgaṃ parikīrṇaṃ kareṇubhiḥ<BR>
04,018.022a	matsyam arthapatiṃ pārthaṃ virāṭaṃ samupasthitam<BR>
04,018.022b*0376_001	saṃdṛśyemaṃ manas tv āsīd duḥkhe paramake tadā<BR>
04,018.022c	paśyāmi tūryamadhyasthaṃ diśo naśyanti me tadā<BR>
04,018.023a	nūnam āryā na jānāti kṛcchraṃ prāptaṃ dhanaṃjayam<BR>
04,018.023b*0377_001	anarhaveṣapracchannaṃ bhasmacchannam ivānalam<BR>
04,018.023c	ajātaśatruṃ kauravyaṃ magnaṃ durdyūtadevinam<BR>
04,018.023d*0378_001	aindravāruṇavāyavyabrāhmāgneyaiś ca vaiṣṇavaiḥ<BR>
04,018.023d*0378_002	agnīn saṃtarpayan pārthaḥ sarvāṃś caikaratho 'jayat<BR>
04,018.023d*0378_003	divyair astrair acintyātmā sarvaśatrunibarhaṇaḥ<BR>
04,018.023d*0378_004	divyaṃ gāndharvam astraṃ ca vāyavyam atha vaiṣṇavam<BR>
04,018.023d*0378_005	brāhmaṃ pāśupataṃ caiva sthāṇukarṇaṃ ca darśayan<BR>
04,018.023d*0378_006	paulomān kālakeyāṃś ca indraśatrūn mahāsurān<BR>
04,018.023d*0378_007	nivātakavacaiḥ sārdhaṃ ghorān ekaratho 'jayat<BR>
04,018.023d*0378_008	so 'ntaḥpuragataḥ pārthaḥ kūpe 'gnir iva saṃvṛtaḥ<BR>
04,018.023d*0378_009	kanyāpuragataṃ dṛṣṭvā goṣṭheṣv iva maharṣabham<BR>
04,018.023d*0378_010	strīveṣavikṛtaṃ pārthaṃ kuntīṃ gacchati me manaḥ<BR>
04,018.024a	tathā dṛṣṭvā yavīyāṃsaṃ sahadevaṃ yudhāṃ patim<BR>
04,018.024c	goṣu goveṣam āyāntaṃ pāṇḍubhūtāsmi bhārata<BR>
04,018.025a	sahadevasya vṛttāni cintayantī punaḥ punaḥ<BR>
04,018.025b*0379_001	na nidrām abhigacchāmi bhīmasena kuto ratim<BR>
04,018.025b*0380_001	yuvānam ṛṣabhaṃ rājñāṃ sarvaśāstraviśāradam<BR>
04,018.025b*0380_002	dṛṣṭvā gopālaveṣaṃ taṃ bhṛśaṃ muhyati me manaḥ<BR>
04,018.025c	na vindāmi mahābāho sahadevasya duṣkṛtam<BR>
04,018.025e	yasminn evaṃvidhaṃ duḥkhaṃ prāpnuyāt satyavikramaḥ<BR>
04,018.026a	dūyāmi bharataśreṣṭha dṛṣṭvā te bhrātaraṃ priyam<BR>
04,018.026c	goṣu govṛṣasaṃkāśaṃ matsyenābhiniveśitam<BR>
04,018.027a	saṃrabdhaṃ raktanepathyaṃ gopālānāṃ purogamam<BR>
04,018.027c	virāṭam abhinandantam atha me bhavati jvaraḥ<BR>
04,018.028a	sahadevaṃ hi me vīraṃ nityam āryā praśaṃsati<BR>
04,018.028b*0381_001	tvayā sadaiva rakṣyo 'yaṃ kṛṣṇe madvākyagauravāt<BR>
04,018.028b*0381_002	kathaṃ mayā vihīno hi vane duḥkhaṃ nivatsyati<BR>
04,018.028c	mahābhijanasaṃpanno vṛttavāñ śīlavān iti<BR>
04,018.029a	hrīniṣedho madhuravāg dhārmikaś ca priyaś ca me<BR>
04,018.029c	sa te 'raṇyeṣu boddhavyo yājñaseni kṣapāsv api<BR>
04,018.029d*0382_001	sukumāraś ca śūraś ca rājānaṃ cāpy anuvrataḥ<BR>
04,018.029d*0382_002	jyeṣṭhāpacāyinam imaṃ svayaṃ pāñcāli bhojayeḥ<BR>
04,018.029d*0382_003	ity uvāca hi māṃ kuntī rudatī putragṛddhinī<BR>
04,018.029d*0382_004	pravrajantaṃ mahāraṇyaṃ taṃ pariṣvajya tiṣṭhatī<BR>
04,018.030a	taṃ dṛṣṭvā vyāpṛtaṃ goṣu vatsacarmakṣapāśayam<BR>
04,018.030b*0383_001	taṃ dṛṣṭvā goṣu gopālaveṣam āsthāya viṣṭhitam<BR>
04,018.030c	sahadevaṃ yudhāṃ śreṣṭhaṃ kiṃ nu jīvāmi pāṇḍava<BR>
04,018.031a	yas tribhir nityasaṃpanno rūpeṇāstreṇa medhayā<BR>
04,018.031c	so 'śvabandho virāṭasya paśya kālasya paryayam<BR>
04,018.031d*0384_001	rājakanyāś ca veśyāś ca viśāṃ duhitaraś ca yāḥ<BR>
04,018.031d*0384_002	sarvāḥ sārayutā nāryo dāmagranthivaśaṃ gatāḥ<BR>
04,018.032a	abhyakīryanta vṛndāni dāmagranthim udīkṣatām<BR>
04,018.032c	vinayantaṃ javenāśvān mahārājasya paśyataḥ<BR>
04,018.033a	apaśyam enaṃ śrīmantaṃ matsyaṃ bhrājiṣṇum uttamam<BR>
04,018.033c	virāṭam upatiṣṭhantaṃ darśayantaṃ ca vājinaḥ<BR>
04,018.034a	kiṃ nu māṃ manyase pārtha sukhiteti paraṃtapa<BR>
04,018.034c	evaṃ duḥkhaśatāviṣṭā yudhiṣṭhiranimittataḥ<BR>
04,018.034d*0385_001	apaśyam eva śrīmantaṃ virāṭasya puraḥsaram<BR>
04,018.035a	ataḥ prativiśiṣṭāni duḥkhāny anyāni bhārata<BR>
04,018.035c	vartante mayi kaunteya vakṣyāmi śṛṇu tāny api<BR>
04,018.036a	yuṣmāsu dhriyamāṇeṣu duḥkhāni vividhāny uta<BR>
04,018.036c	śoṣayanti śarīraṃ me kiṃ nu duḥkham ataḥ param<BR>
04,018.036d*0386_001	ekabhartā tu yā nārī sā duḥkhenaiva vartate<BR>
04,018.036d*0386_002	pañca me patayaḥ santi mama duḥkham anantakam<BR>
04,019.001	draupady uvāca<BR>
04,019.001a	ahaṃ sairandhriveṣeṇa carantī rājaveśmani<BR>
04,019.001c	śaucadāsmi sudeṣṇāyā akṣadhūrtasya kāraṇāt<BR>
04,019.002a	vikriyāṃ paśya me tīvrāṃ rājaputryāḥ paraṃtapa<BR>
04,019.002c	āse kālam upāsīnā sarvaṃ duḥkhaṃ kilārtavat<BR>
04,019.003a	anityā kila martyānām arthasiddhir jayājayau<BR>
04,019.003c	iti kṛtvā pratīkṣāmi bhartṝṇām udayaṃ punaḥ<BR>
04,019.003d*0387_001	cakravat kila martyānām arthāś ca vyasanāni ca<BR>
04,019.004a	ya eva hetur bhavati puruṣasya jayāvahaḥ<BR>
04,019.004c	parājaye ca hetuḥ sa iti ca pratipālaye<BR>
04,019.004d*0388_001	kiṃ māṃ na pratijānīṣe bhīmasena mṛtām iva<BR>
04,019.004d*0389_001	parābhavanimittāni tathaivācarate naraḥ<BR>
04,019.005a	dattvā yācanti puruṣā hatvā vadhyanti cāpare<BR>
04,019.005c	pātayitvā ca pātyante parair iti ca me śrutam<BR>
04,019.006a	na daivasyātibhāro 'sti na daivasyātivartanam<BR>
04,019.006c	iti cāpy āgamaṃ bhūyo daivasya pratipālaye<BR>
04,019.007a	sthitaṃ pūrvaṃ jalaṃ yatra punas tatraiva tiṣṭhati<BR>
04,019.007c	iti paryāyam icchantī pratīkṣāmy udayaṃ punaḥ<BR>
04,019.008a	daivena kila yasyārthaḥ sunīto 'pi vipadyate<BR>
04,019.008c	daivasya cāgame yatnas tena kāryo vijānatā<BR>
04,019.009a	yat tu me vacanasyāsya kathitasya prayojanam<BR>
04,019.009c	pṛccha māṃ duḥkhitāṃ tat tvam apṛṣṭā vā bravīmi te<BR>
04,019.010a	mahiṣī pāṇḍuputrāṇāṃ duhitā drupadasya ca<BR>
04,019.010c	imām avasthāṃ saṃprāptā kā mad anyā jijīviṣet<BR>
04,019.011a	kurūn paribhavan sarvān pāñcālān api bhārata<BR>
04,019.011c	pāṇḍaveyāṃś ca saṃprāpto mama kleśo hy ariṃdama<BR>
04,019.012a	bhrātṛbhiḥ śvaśuraiḥ putrair bahubhiḥ paravīrahan<BR>
04,019.012c	evaṃ samuditā nārī kā nv anyā duḥkhitā bhavet<BR>
04,019.013a	nūnaṃ hi bālayā dhātur mayā vai vipriyaṃ kṛtam<BR>
04,019.013c	yasya prasādād durnītaṃ prāptāsmi bharatarṣabha<BR>
04,019.014a	varṇāvakāśam api me paśya pāṇḍava yādṛśam<BR>
04,019.014c	yādṛśo me na tatrāsīd duḥkhe paramake tadā<BR>
04,019.015a	tvam eva bhīma jānīṣe yan me pārtha sukhaṃ purā<BR>
04,019.015c	sāhaṃ dāsatvam āpannā na śāntim avaśā labhe<BR>
04,019.015d*0390_001	kā prītir jīvitenādya mamānena vṛkodara<BR>
04,019.016a	nādaivikam idaṃ manye yatra pārtho dhanaṃjayaḥ<BR>
04,019.016c	bhīmadhanvā mahābāhur āste śānta ivānalaḥ<BR>
04,019.017a	aśakyā vedituṃ pārtha prāṇināṃ vai gatir naraiḥ<BR>
04,019.017c	vinipātam imaṃ manye yuṣmākam avicintitam<BR>
04,019.018a	yasyā mama mukhaprekṣā yūyam indrasamāḥ sadā<BR>
04,019.018c	sā prekṣe mukham anyāsām avarāṇāṃ varā satī<BR>
04,019.019a	paśya pāṇḍava me 'vasthāṃ yathā nārhāmi vai tathā<BR>
04,019.019c	yuṣmāsu dhriyamāṇeṣu paśya kālasya paryayam<BR>
04,019.020a	yasyāḥ sāgaraparyantā pṛthivī vaśavartinī<BR>
04,019.020c	āsīt sādya sudeṣṇāyā bhītāhaṃ vaśavartinī<BR>
04,019.021a	yasyāḥ puraḥsarā āsan pṛṣṭhataś cānugāminaḥ<BR>
04,019.021c	sāham adya sudeṣṇāyāḥ puraḥ paścāc ca gāminī<BR>
04,019.021e	idaṃ tu duḥkhaṃ kaunteya mamāsahyaṃ nibodha tat<BR>
04,019.022a	yā na jātu svayaṃ piṃṣe gātrodvartanam ātmanaḥ<BR>
04,019.022c	anyatra kuntyā bhadraṃ te sādya piṃṣāmi candanam<BR>
04,019.022e	paśya kaunteya pāṇī me naivaṃ yau bhavataḥ purā<BR>
04,019.023	vaiśaṃpāyana uvāca<BR>
04,019.023a	ity asya darśayām āsa kiṇabaddhau karāv ubhau<BR>
04,019.024	draupady uvāca<BR>
04,019.024a	bibhemi kuntyā yā nāhaṃ yuṣmākaṃ vā kadā cana<BR>
04,019.024c	sādyāgrato virāṭasya bhītā tiṣṭhāmi kiṃkarī<BR>
04,019.024d*0391_001	tadāgrato virāṭasya kiṃkarīva sthitā hy aham<BR>
04,019.025a	kiṃ nu vakṣyati samrāṇ māṃ varṇakaḥ sukṛto na vā<BR>
04,019.025c	nānyapiṣṭaṃ hi matsyasya candanaṃ kila rocate<BR>
04,019.026	vaiśaṃpāyana uvāca<BR>
04,019.026a	sā kīrtayantī duḥkhāni bhīmasenasya bhāminī<BR>
04,019.026c	ruroda śanakaiḥ kṛṣṇā bhīmasenam udīkṣatī<BR>
04,019.027a	sā bāṣpakalayā vācā niḥśvasantī punaḥ punaḥ<BR>
04,019.027c	hṛdayaṃ bhīmasenasya ghaṭṭayantīdam abravīt<BR>
04,019.027d*0392_001	idaṃ tu samupālambhaṃ tvatto rājā yudhiṣṭhiraḥ<BR>
04,019.027d*0392_002	śṛṇuyād yadi kalyāṇi kṛtsnaṃ jahyāt sa jīvitam<BR>
04,019.027d*0392_003	dhanaṃjayo 'pi suśroṇi yamau cāpi śucismite<BR>
04,019.027d*0392_004	ruroda śanakaiḥ kṛṣṇā punar vākyam abhāṣata<BR>
04,019.028a	nālpaṃ kṛtaṃ mayā bhīma devānāṃ kilbiṣaṃ purā<BR>
04,019.028c	abhāgyā yat tu jīvāmi martavye sati pāṇḍava<BR>
04,019.028d*0393_001	kīcakaṃ cen na hanyās tvaṃ svātmānaṃ nāśayāmy aham<BR>
04,019.028d*0393_002	viṣam āloḍya pāsyāmi pravekṣyāmy athavānalam<BR>
04,019.028d*0393_003	abhāgyāham apuṇyāhaṃ nityaduḥkhā ca viklavā<BR>
04,019.028d*0393_004	pāpena pātitāyāś ca kiṃ phalaṃ jīvitena me<BR>
04,019.029a	tatas tasyāḥ karau śūnau kiṇabaddhau vṛkodaraḥ<BR>
04,019.029c	mukham ānīya vepantyā ruroda paravīrahā<BR>
04,019.030a	tau gṛhītvā ca kaunteyo bāṣpam utsṛjya vīryavān<BR>
04,019.030c	tataḥ paramaduḥkhārta idaṃ vacanam abravīt<BR>
04,020.001	bhīmasena uvāca<BR>
04,020.001*0394_001	śṛṇu bhadre varārohe krodhāt tatra tu cintitam<BR>
04,020.001*0394_002	tvāṃ vai sabhāgatāṃ dṛṣṭvā mātsyānāṃ kadanaṃ mahat<BR>
04,020.001*0394_003	kartukāmena bhadraṃ te vṛkṣaś cāvekṣito mayā<BR>
04,020.001*0394_004	tatra māṃ dharmarājas tu kaṭākṣeṇa nyavārayat<BR>
04,020.001*0394_005	tad dhyātvāvāṅmukhas tūṣṇīm āsthito 'smi mahānasam<BR>
04,020.001*0394_006	śṛṇuṣvānyat pratijñātaṃ yad vadāmīha bhāmini<BR>
04,020.001*0394_006	vaiśaṃpāyanaḥ<BR>
04,020.001*0394_007	āśvāsayan hi pāñcālīṃ bhīmasena uvāca ha<BR>
04,020.001a	dhig astu me bāhubalaṃ gāṇḍīvaṃ phalgunasya ca<BR>
04,020.001c	yat te raktau purā bhūtvā pāṇī kṛtakiṇāv ubhau<BR>
04,020.001d*0395_001	tad adya mānutapati yatkṛtaṃ na mayā purā<BR>
04,020.001d*0396_001	dyūte na nidhanaṃ bhīru kurūṇāṃ pāpakāriṇām<BR>
04,020.002a	sabhāyāṃ sma virāṭasya karomi kadanaṃ mahat<BR>
04,020.002b*0397_001	tatra me kāraṇaṃ bhāti kaunteyo yat pratīkṣate<BR>
04,020.002b*0397_002	athavā kīcakasyāhaṃ pothayāmi padā śiraḥ<BR>
04,020.002b*0397_003	aiśvaryamadamattasya krīḍann iva mahādvipaḥ<BR>
04,020.002b*0397_004	apaśyaṃ tvāṃ yadā kṛṣṇe kīcakena padā hatām<BR>
04,020.002b*0397_005	tadaivāhaṃ cikīrṣāmi matsyānāṃ kadanaṃ mahat<BR>
04,020.002c	tatra māṃ dharmarājas tu kaṭākṣeṇa nyavārayat<BR>
04,020.002e	tad ahaṃ tasya vijñāya sthita evāsmi bhāmini<BR>
04,020.003a	yac ca rāṣṭrāt pracyavanaṃ kurūṇām avadhaś ca yaḥ<BR>
04,020.003c	suyodhanasya karṇasya śakuneḥ saubalasya ca<BR>
04,020.004a	duḥśāsanasya pāpasya yan mayā na hṛtaṃ śiraḥ<BR>
04,020.004c	tan me dahati kalyāṇi hṛdi śalyam ivārpitam<BR>
04,020.004d*0398_001	api cānyad varārohe smariṣyasi vaco mama<BR>
04,020.004d*0398_002	puṇye tīre sarasvatyā yat pratiṣṭhāma saṃgatāḥ<BR>
04,020.004d*0398_003	tatrāham abruvaṃ kṛṣṇe pūrvakleśān anusmaran<BR>
04,020.004d*0398_004	na cāham anugaccheyaṃ dharmarājaṃ yudhiṣṭhiram<BR>
04,020.004d*0398_005	dhanaṃjayaṃ ca pāñcāli mādrīputrau ca bhrātarau<BR>
04,020.004d*0398_006	kṛtvaitāṃ ca matiṃ kṛṣṇe yudhiṣṭhiram agarhayam<BR>
04,020.004d*0398_007	paruṣaṃ vacanaṃ śrutvā mama dharmātmajas tadā<BR>
04,020.004d*0398_008	hrīmān vākyam ahīnārthaṃ bruvan rājā yudhiṣṭhiraḥ<BR>
04,020.004d*0398_009	sarvān anvanayad bhrātṝn muner dhaumyasya paśyataḥ<BR>
04,020.004d*0398_010	mā rodī rājñi lokānāṃ sarvāgamaguṇānvite<BR>
04,020.004d*0398_011	rakṣitavyaṃ sadāsmābhiḥ satyam apratimaṃ bhuvi<BR>
04,020.004d*0398_012	anunīteṣu cāsmāsu anunītā tvam apy uta<BR>
04,020.004e	mā dharmaṃ jahi suśroṇi krodhaṃ jahi mahāmate<BR>
04,020.005a	imaṃ ca samupālambhaṃ tvatto rājā yudhiṣṭhiraḥ<BR>
04,020.005c	śṛṇuyād yadi kalyāṇi kṛtsnaṃ jahyāt sa jīvitam<BR>
04,020.006a	dhanaṃjayo vā suśroṇi yamau vā tanumadhyame<BR>
04,020.006c	lokāntaragateṣv eṣu nāhaṃ śakṣyāmi jīvitum<BR>
04,020.006d*0399_001	dharmaṃ śṛṇuṣva pāñcāli yat te vakṣyāmi bhāmini<BR>
04,020.007a	sukanyā nāma śāryātī bhārgavaṃ cyavanaṃ vane<BR>
04,020.007c	valmīkabhūtaṃ śāmyantam anvapadyata bhāminī<BR>
04,020.008a	nāḍāyanī cendrasenā rūpeṇa yadi te śrutā<BR>
04,020.008c	patim anvacarad vṛddhaṃ purā varṣasahasriṇam<BR>
04,020.009a	duhitā janakasyāpi vaidehī yadi te śrutā<BR>
04,020.009c	patim anvacarat sītā mahāraṇyanivāsinam<BR>
04,020.010a	rakṣasā nigrahaṃ prāpya rāmasya mahiṣī priyā<BR>
04,020.010b*0400_001	rāvaṇena hṛtā sītā rākṣasībhiś ca tarjitā<BR>
04,020.010c	kliśyamānāpi suśroṇī rāmam evānvapadyata<BR>
04,020.011a	lopāmudrā tathā bhīru vayorūpasamanvitā<BR>
04,020.011c	agastyam anvayād dhitvā kāmān sarvān amānuṣān<BR>
04,020.011d*0401_001	dyumatsenasutaṃ vīraṃ satyavantam aninditā<BR>
04,020.011d*0401_002	sāvitry anucacāraikā yamalokaṃ manasvinī<BR>
04,020.012a	yathaitāḥ kīrtitā nāryo rūpavatyaḥ pativratāḥ<BR>
04,020.012b*0402_001	nalaṃ rājānam evātha damayantī vanāntare<BR>
04,020.012b*0402_002	anvagacchat purā kṛṣṇe tathā bhartṝṃs tvam anvagāḥ<BR>
04,020.012c	tathā tvam api kalyāṇi sarvaiḥ samuditā guṇaiḥ<BR>
04,020.013a	mādīrghaṃ kṣama kālaṃ tvaṃ māsam adhyardhasaṃmitam<BR>
04,020.013c	pūrṇe trayodaśe varṣe rājño rājñī bhaviṣyasi<BR>
04,020.013d*0403_001	satyena te śape cāhaṃ bhavitā nānyatheti ha<BR>
04,020.013d*0403_002	sarvāsāṃ paramastrīṇāṃ prāmāṇyaṃ kartum arhasi<BR>
04,020.013d*0403_003	sarveṣāṃ ca narendrāṇāṃ mūrdhni sthāsyasi bhāmini<BR>
04,020.013d*0403_004	bhartṛbhaktyā ca vṛttena bhogān prāpsyasi durlabhān<BR>
04,020.013d*0403_005	pūrṇāyāṃ tu pratijñāyāṃ mahāntaṃ bhogam āpnuyāḥ<BR>
04,020.013d*0403_006	kuru bhartṛgataṃ jñātvā rājñāṃ mūrdhni sthitā bhaveḥ<BR>
04,020.014	draupady uvāca<BR>
04,020.014a	ārtayaitan mayā bhīma kṛtaṃ bāṣpavimokṣaṇam<BR>
04,020.014c	apārayantyā duḥkhāni na rājānam upālabhe<BR>
04,020.014d*0404_001	vyatītaṃ kathayitvā kiṃ bhīmasena mahābala<BR>
04,020.014d*0404_002	idaṃ tu duḥkhaṃ kaunteya mamāsahyaṃ nibodha tat<BR>
04,020.014d*0404_003	yo 'yaṃ rājño virāṭasya sūtaputras tu kīcakaḥ<BR>
04,020.014d*0404_004	syālo nāma pravādena bhojas traigartadeśajaḥ<BR>
04,020.014d*0404_005	tyaktadharmo nṛśaṃsaś ca sarvārtheṣu ca vallabhaḥ<BR>
04,020.014d*0404_006	nityam evāha duṣṭātmā bhāryā me bhava śobhane<BR>
04,020.014d*0404_007	avinītaḥ suduṣṭātmā mām anātheti cintya saḥ<BR>
04,020.015a	vimuktena vyatītena bhīmasena mahābala<BR>
04,020.015c	pratyupasthitakālasya kāryasyānantaro bhava<BR>
04,020.016a	mameha bhīma kaikeyī rūpābhibhavaśaṅkayā<BR>
04,020.016c	nityam udvijate rājā kathaṃ neyād imām iti<BR>
04,020.017a	tasyā viditvā taṃ bhāvaṃ svayaṃ cānṛtadarśanaḥ<BR>
04,020.017c	kīcako 'yaṃ suduṣṭātmā sadā prārthayate hi mām<BR>
04,020.018a	tam ahaṃ kupitā bhīma punaḥ kopaṃ niyamya ca<BR>
04,020.018c	abruvaṃ kāmasaṃmūḍham ātmānaṃ rakṣa kīcaka<BR>
04,020.019a	gandharvāṇām ahaṃ bhāryā pañcānāṃ mahiṣī priyā<BR>
04,020.019c	te tvāṃ nihanyur durdharṣāḥ śūrāḥ sāhasakāriṇaḥ<BR>
04,020.020a	evam uktaḥ sa duṣṭātmā kīcakaḥ pratyuvāca ha<BR>
04,020.020c	nāhaṃ bibhemi sairandhri gandharvāṇāṃ śucismite<BR>
04,020.021a	śataṃ sahasram api vā gandharvāṇām ahaṃ raṇe<BR>
04,020.021c	samāgataṃ haniṣyāmi tvaṃ bhīru kuru me kṣaṇam<BR>
04,020.022a	ity ukte cābruvaṃ sūtaṃ kāmāturam ahaṃ punaḥ<BR>
04,020.022c	na tvaṃ pratibalas teṣāṃ gandharvāṇāṃ yaśasvinām<BR>
04,020.023a	dharme sthitāsmi satataṃ kulaśīlasamanvitā<BR>
04,020.023c	necchāmi kaṃ cid vadhyantaṃ tena jīvasi kīcaka<BR>
04,020.024a	evam uktaḥ sa duṣṭātmā prahasya svanavat tadā<BR>
04,020.024b@021_0001	atha māṃ tatra kaikeyī preṣayat preṣaṇena tu<BR>
04,020.024b@021_0002	tenaiva coditā pūrvaṃ bhrātṛpriyacikīrṣayā<BR>
04,020.024b@021_0003	surām ānaya sairandhri kīcakasya niveśanāt<BR>
04,020.024b@021_0004	sūtaputras tu māṃ dṛṣṭvā mahat sāntvam avartayat<BR>
04,020.024b@021_0005	sāntve pratihate kruddhaḥ parāmarśamanābhavat<BR>
04,020.024b@021_0006	viditvā tasya saṃkalpaṃ kīcakasya durātmanaḥ<BR>
04,020.024b@021_0007	tathāhaṃ rājaśaraṇaṃ javenaiva pradhāvitā<BR>
04,020.024b@021_0008	saṃdarśane tu māṃ rājñaḥ sūtaputraḥ parāmṛśat<BR>
04,020.024b@021_0009	pātayitvā tu duṣṭātmā padāhaṃ tena tāḍitā<BR>
04,020.024b@021_0010	prekṣate sma virāṭas tu kaṅkaś ca bahavo janāḥ<BR>
04,020.024b@021_0011	rathinaḥ pīṭhamardāś ca hastyārohāś ca naigamāḥ<BR>
04,020.024b@021_0012	upālabdho mayā rājā kaṅkaś cāpi punaḥ punaḥ<BR>
04,020.024b@021_0013	tato na vārito rājñā na tasyāvinayaḥ kṛtaḥ<BR>
04,020.024b@021_0014	yo 'yaṃ rājño virāṭasya kīcako nāma sārathiḥ<BR>
04,020.024b@021_0015	tyaktadharmā nṛśaṃsaś ca tarasvī saṃmataḥ priyaḥ<BR>
04,020.024b@021_0016	śūro 'bhimānī pāpātmā sarvārtheṣu ca mugdhavān<BR>
04,020.024b@021_0017	dārāmarśī mahābhāga labhate 'rthān bahūn api<BR>
04,020.024b@021_0018	hared api ca vittāni pareṣāṃ krośatām api<BR>
04,020.024c	na tiṣṭhati sma sanmārge na ca dharmaṃ bubhūṣati<BR>
04,020.025a	pāpātmā pāpabhāvaś ca kāmarāgavaśānugaḥ<BR>
04,020.025c	avinītaś ca duṣṭātmā pratyākhyātaḥ punaḥ punaḥ<BR>
04,020.025e	darśane darśane hanyāt tathā jahyāṃ ca jīvitam<BR>
04,020.026a	tad dharme yatamānānāṃ mahān dharmo naśiṣyati<BR>
04,020.026c	samayaṃ rakṣamāṇānāṃ bhāryā vo na bhaviṣyati<BR>
04,020.027a	bhāryāyāṃ rakṣyamāṇāyāṃ prajā bhavati rakṣitā<BR>
04,020.027c	prajāyāṃ rakṣyamāṇāyām ātmā bhavati rakṣitaḥ<BR>
04,020.027d*0405_001	ātmā hi jāyate tasyāṃ tena jāyāṃ vidur budhāḥ<BR>
04,020.027d*0405_002	bhartā tu bhāryayā rakṣyaḥ kathaṃ jāyān mamodare<BR>
04,020.028a	vadatāṃ varṇadharmāṃś ca brāhmaṇānāṃ hi me śrutam<BR>
04,020.028c	kṣatriyasya sadā dharmo nānyaḥ śatrunibarhaṇāt<BR>
04,020.029a	paśyato dharmarājasya kīcako māṃ padāvadhīt<BR>
04,020.029b*0406_001	yeṣāṃ matir na svapiti ṣaṣṭhe 'pi viṣaye vasan<BR>
04,020.029b*0406_002	teṣāṃ māṃ māninīṃ bhāryāṃ sūtaputraḥ padāvadhīt<BR>
04,020.029c	tava caiva samakṣaṃ vai bhīmasena mahābala<BR>
04,020.030a	tvayā hy ahaṃ paritrātā tasmād ghorāj jaṭāsurāt<BR>
04,020.030c	jayadrathaṃ tathaiva tvam ajaiṣīr bhrātṛbhiḥ saha<BR>
04,020.031a	jahīmam api pāpaṃ tvaṃ yo 'yaṃ mām avamanyate<BR>
04,020.031c	kīcako rājavāllabhyāc chokakṛn mama bhārata<BR>
04,020.032a	tam evaṃ kāmasaṃmattaṃ bhindhi kumbham ivāśmani<BR>
04,020.032c	yo nimittam anarthānāṃ bahūnāṃ mama bhārata<BR>
04,020.033a	taṃ cej jīvantam ādityaḥ prātar abhyudayiṣyati<BR>
04,020.033c	viṣam āloḍya pāsyāmi mā kīcakavaśaṃ gamam<BR>
04,020.033e	śreyo hi maraṇaṃ mahyaṃ bhīmasena tavāgrataḥ<BR>
04,020.034	vaiśaṃpāyana uvāca<BR>
04,020.034a	ity uktvā prārudat kṛṣṇā bhīmasyoraḥ samāśritā<BR>
04,020.034c	bhīmaś ca tāṃ pariṣvajya mahat sāntvaṃ prayujya ca<BR>
04,020.034d*0407_001	āśvāsayitvā bahuśo bhṛśam ārtāṃ sumadhyamām<BR>
04,020.034d*0407_002	hetutattvārthasaṃyuktair vacobhir drupadātmajām<BR>
04,020.034d*0407_003	pramṛjya vadanaṃ tasyāḥ pāṇināśrusamākulam<BR>
04,020.034d*0408_001	uvāca caināṃ duḥkhārtāṃ bhīmaḥ krodhavaśaṃ gataḥ<BR>
04,020.034e	kīcakaṃ manasāgacchat sṛkkiṇī parisaṃlihan<BR>
04,021.001	bhīmasena uvāca<BR>
04,021.001a	tathā bhadre kariṣyāmi yathā tvaṃ bhīru bhāṣase<BR>
04,021.001c	adya taṃ sūdayiṣyāmi kīcakaṃ sahabāndhavam<BR>
04,021.002a	asyāḥ pradoṣe śarvaryāḥ kuruṣvānena saṃgamam<BR>
04,021.002c	duḥkhaṃ śokaṃ ca nirdhūya yājñaseni śucismite<BR>
04,021.003a	yaiṣā nartanaśālā vai matsyarājena kāritā<BR>
04,021.003c	divātra kanyā nṛtyanti rātrau yānti yathāgṛham<BR>
04,021.004a	tatrāsti śayanaṃ bhīru dṛḍhāṅgaṃ supratiṣṭhitam<BR>
04,021.004c	tatrāsya darśayiṣyāmi pūrvapretān pitāmahān<BR>
04,021.004d*0409_001	tvaddarśanasamutthena kāmarāgeṇa mohitam<BR>
04,021.004d*0409_002	saṃketaṃ sūtaputrasya kārayasva śubhānane<BR>
04,021.005a	yathā ca tvāṃ na paśyeyuḥ kurvāṇāṃ tena saṃvidam<BR>
04,021.005c	kuryās tathā tvaṃ kalyāṇi yathā saṃnihito bhavet<BR>
04,021.005d*0410_001	āvayoḥ saṃgamaṃ bhīru yathā martyo na budhyati<BR>
04,021.005d*0410_002	kīcakasya vināśasya tathā kuru nṛpātmaje<BR>
04,021.006	vaiśaṃpāyana uvāca<BR>
04,021.006*0411_001	evaṃ sā bhīru tanvaṅgī āmantryainaṃ mahānase<BR>
04,021.006*0411_002	vadhaṃ tasya parīpsantī ājagāma svaveśmani<BR>
04,021.006a	tathā tau kathayitvā tu bāṣpam utsṛjya duḥkhitau<BR>
04,021.006b*0412_001	bhīmena ca pratijñāte kīcakasya vadhe tadā<BR>
04,021.006b*0412_002	draupadī ca sudeṣṇāyāḥ praviveśa punar gṛham<BR>
04,021.006c	rātriśeṣaṃ tad atyugraṃ dhārayām āsatur hṛdā<BR>
04,021.006d@022_0001	atha jñātvā virāṭo 'pi kṛṣṇāsakhyaṃ tu kīcakam<BR>
04,021.006d@022_0002	abravīt sa pratīhāraṃ dvāḥstha ānaya kīcakam<BR>
04,021.006d@022_0003	prahitaḥ sa virāṭena dvāḥsthaḥ kīcakamandiram<BR>
04,021.006d@022_0004	gatvā tam abravīt sūtaṃ matsyas tvāṃ draṣṭum icchati<BR>
04,021.006d@022_0005	kīcako 'pi nṛpādeśān matsyasya bhavanaṃ yayau<BR>
04,021.006d@022_0006	uvāca matsyarājasya praṇipatya praviśya ca<BR>
04,021.006d@022_0007	āgato 'haṃ mahārāja virāṭa vacanāt tava<BR>
04,021.006d@022_0008	virāṭa uvāca<BR>
04,021.006d@022_0008	vadasva yadi vaktavyaṃ śrutvā yāsyāmi vai gṛham<BR>
04,021.006d@022_0009	kalatre vātha vā mitre bhṛtye rājñi yathāpi vā<BR>
04,021.006d@022_0010	nivedite sukhe duḥkhe sukhaṃ bhavati kīcaka<BR>
04,021.006d@022_0011	tvam eva śaraṇaṃ mahyaṃ rājyaṃ ca tvatprasādataḥ<BR>
04,021.006d@022_0012	sakhā vāpi mamaiva tvaṃ tena tvāṃ pratipedire<BR>
04,021.006d@022_0013	paśyāmy aharniśaṃ duḥkhaṃ viparītaṃ tu maṇḍalam<BR>
04,021.006d@022_0014	sadhūmaṃ jvalanaṃ manye vaimanasyaṃ ca vājinām<BR>
04,021.006d@022_0015	śṛṇomi ca śivāṃ ghorām aśivāṃ pratibhāṣiṇīm<BR>
04,021.006d@022_0016	rātrau balibhujaḥ saṃghāñ channaṃ sūryasya maṇḍalam<BR>
04,021.006d@022_0017	anyac ca saṃprabhāṣante daivajñā mama kīcaka<BR>
04,021.006d@022_0018	mama dvādaśagaḥ saurir janmarkṣe tava kīcaka<BR>
04,021.006d@022_0019	paśyāmi harmyapatanaṃ kīcaka prāvṛṣaṃ vinā<BR>
04,021.006d@022_0020	jānāmy etair mahotpātair yugāntapratimair alam<BR>
04,021.006d@022_0021	mṛtyus te bhavitā tathyam atha vā mama kīcaka<BR>
04,021.006d@022_0022	śṛṇomi vīra sairandhryāḥ śūrāḥ sāhasakāriṇaḥ<BR>
04,021.006d@022_0023	gandharvāḥ patayaḥ pañca santi devendravallabhāḥ<BR>
04,021.006d@022_0024	muninā kena cic chaptāś carantīmāṃ vasuṃdharām<BR>
04,021.006d@022_0025	rakṣamāṇāś ca sairandhrīṃ bhāryāṃ svīyāṃ pativratām<BR>
04,021.006d@022_0026	teṣāṃ nu bhāryā tvaṃ vatsa sairandhrīṃ kartum icchasi<BR>
04,021.006d@022_0027	na ca śaktā tvayā bhoktum eṣā gandharvarakṣitā<BR>
04,021.006d@022_0028	tvaṃ vātīva kāmārtaḥ kāryam etan na budhyase<BR>
04,021.006d@022_0029	vidyutpātair imaiḥ saumya martavyaṃ bhavatā dhruvam<BR>
04,021.006d@022_0030	kānyā caivaṃvidhā nārī cared vai kṣitimaṇḍale<BR>
04,021.006d@022_0031	vinā sairandhrīṃ bhadraṃ te svayaṃ gandharvarakṣitām<BR>
04,021.006d@022_0032	vṛddho vā yadi vā svāmī yadi vā bhaginīpatiḥ<BR>
04,021.006d@022_0033	rājā pūjyaḥ sadā mānyaḥ kartavyaṃ vacanaṃ mama<BR>
04,021.006d@022_0034	kaikeyaputra tanmātrāṃ tyaja sairandhrijāṃ kathām<BR>
04,021.006d@022_0035	kṛtyaiṣā mahatī bhāti rūpeṇātīva kīcaka<BR>
04,021.006d@022_0036	tyaktvā kāmaṃ sairandhryāṃ tvaṃ madīyāṃ dhvajinīṃ bhavān<BR>
04,021.006d@022_0037	kīcaka uvāca<BR>
04,021.006d@022_0037	saṃpālayasva viśrabdho madvākyāt kaikayātmaja<BR>
04,021.006d@022_0038	sarvathā bhavadīyaṃ me kartavyaṃ vacanaṃ tathā<BR>
04,021.006d@022_0039	tathāpy eṣā mayāvaśyaṃ bhoktavyā tanumadhyamā<BR>
04,021.006d@022_0040	sairandhrī yadi me pārśve śliṣṭā snehena bhāminī<BR>
04,021.006d@022_0041	śete na śayane matsya tadā manye mṛtaṃ svayam<BR>
04,021.006d@022_0042	bādhate māṃ bhṛśaṃ kāmaḥ sairandhryarthaṃ narādhipa<BR>
04,021.006d@022_0043	jīvitaṃ tṛṇavat tyaktvā bhoktavyā hi mayā śubhā<BR>
04,021.006d@022_0044	vaiśaṃpāyanaḥ<BR>
04,021.006d@022_0044	na stokam api gandharvā mayi śaktā viśāṃ pate<BR>
04,021.006d@022_0045	sa manmathārto nṛpatiṃ gatas tu<BR>
04,021.006d@022_0046	tyaktvā tu vākyaṃ nṛpater narendra<BR>
04,021.006d@022_0047	saṃyogam icchan drupadātmajāyāḥ<BR>
04,021.006d@022_0048	saṃdhāyamāno viditaṃ sa mṛtyum<BR>
04,021.007a	tasyāṃ rātryāṃ vyatītāyāṃ prātar utthāya kīcakaḥ<BR>
04,021.007c	gatvā rājakulāyaiva draupadīm idam abravīt<BR>
04,021.008a	sabhāyāṃ paśyato rājñaḥ pātayitvā padāhanam<BR>
04,021.008c	na caivālabhathās trāṇam abhipannā balīyasā<BR>
04,021.009a	pravādena hi matsyānāṃ rājā nāmnāyam ucyate<BR>
04,021.009c	aham eva hi matsyānāṃ rājā vai vāhinīpatiḥ<BR>
04,021.010a	sā sukhaṃ pratipadyasva dāso bhīru bhavāmi te<BR>
04,021.010b*0413_001	na hy ahaṃ tvām ṛte bhīru ciraṃ jīvitum utsahe<BR>
04,021.010c	ahnāya tava suśroṇi śataṃ niṣkān dadāmy aham<BR>
04,021.011a	dāsīśataṃ ca te dadyāṃ dāsānām api cāparam<BR>
04,021.011c	rathaṃ cāśvatarīyuktam astu nau bhīru saṃgamaḥ<BR>
04,021.011d*0414_001	tubhyaṃ dāsyāmi sarvāṇi rājārhāṇy aparāṇi ca<BR>
04,021.012	draupady uvāca<BR>
04,021.012a	ekaṃ me samayaṃ tv adya pratipadyasva kīcaka<BR>
04,021.012b*0415_001	yadi tvaṃ khalu saṃyogam icchasy adya mayā saha<BR>
04,021.012c	na tvāṃ sakhā vā bhrātā vā jānīyāt saṃgataṃ mayā<BR>
04,021.012d*0416_001	anubodhād anarthaḥ syād ayaśaś ca mahad bhavet<BR>
04,021.013a	avabodhād dhi bhītāsmi gandharvāṇāṃ yaśasvinām<BR>
04,021.013c	evaṃ me pratijānīhi tato 'haṃ vaśagā tava<BR>
04,021.014	kīcaka uvāca<BR>
04,021.014a	evam etat kariṣyāmi yathā suśroṇi bhāṣase<BR>
04,021.014c	eko bhadre gamiṣyāmi śūnyam āvasathaṃ tava<BR>
04,021.015a	samāgamārthaṃ rambhoru tvayā madanamohitaḥ<BR>
04,021.015c	yathā tvāṃ nāvabhotsyanti gandharvāḥ sūryavarcasaḥ<BR>
04,021.016	draupady uvāca<BR>
04,021.016a	yad idaṃ nartanāgāraṃ matsyarājena kāritam<BR>
04,021.016c	divātra kanyā nṛtyanti rātrau yānti yathāgṛham<BR>
04,021.017a	tamisre tatra gacchethā gandharvās tan na jānate<BR>
04,021.017c	tatra doṣaḥ parihṛto bhaviṣyati na saṃśayaḥ<BR>
04,021.017d*0417_001	ekaḥ san nartanāgāraṃ rātrau saṃketam āvraja<BR>
04,021.017d*0417_002	kīcakaḥ<BR>
04,021.017d*0417_002	tatrāhaṃ vaśagā tubhyaṃ bhavitā nātra saṃśayaḥ<BR>
04,021.017d*0417_003	tathā bhadre kariṣyāmi yathā tvaṃ bhīru manyase<BR>
04,021.017d*0417_004	ekaḥ san nartanāgāram āgamiṣyāmi śobhane<BR>
04,021.017d*0417_005	samāgamārthaṃ suśroṇi śape ca sukṛtena me<BR>
04,021.017d*0417_006	yathā tvāṃ nāvabudhyante gandharvā varavarṇini<BR>
04,021.017d*0417_007	satyaṃ te pratijānāmi gandharvebhyo na te bhayam<BR>
04,021.017d*0417_008	alaṃkariṣyāmy adyāhaṃ tvatsamāgamanāya vai<BR>
04,021.017d*0418_001	vāsāṃsi ca vicitrāṇi manojñāni tavāpi ca<BR>
04,021.017d*0418_002	draupadī<BR>
04,021.017d*0418_002	yathāhaṃ na tyajethās tvaṃ tathā raṃsye tvayā saha<BR>
04,021.017d*0418_003	tathā ced apy ahaṃ sūta darśayiṣyāmi te sukham<BR>
04,021.017d*0418_004	yan nānubhūtaṃ bhavatā janmaprabhṛti kīcaka<BR>
04,021.018	vaiśaṃpāyana uvāca<BR>
04,021.018a	tam arthaṃ pratijalpantyāḥ kṛṣṇāyāḥ kīcakena ha<BR>
04,021.018c	divasārdhaṃ samabhavan māsenaiva samaṃ nṛpa<BR>
04,021.018d*0419_001	tatra sā bhīmasenasya tam arthaṃ samavedayat<BR>
04,021.019a	kīcako 'tha gṛhaṃ gatvā bhṛśaṃ harṣapariplutaḥ<BR>
04,021.019c	sairandhrīrūpiṇaṃ mūḍho mṛtyuṃ taṃ nāvabuddhavān<BR>
04,021.020a	gandhābharaṇamālyeṣu vyāsaktaḥ sa viśeṣataḥ<BR>
04,021.020c	alaṃcakāra so ''tmānaṃ satvaraḥ kāmamohitaḥ<BR>
04,021.021a	tasya tat kurvataḥ karma kālo dīrgha ivābhavat<BR>
04,021.021c	anucintayataś cāpi tām evāyatalocanām<BR>
04,021.022a	āsīd abhyadhikā cāsya śrīḥ śriyaṃ pramumukṣataḥ<BR>
04,021.022c	nirvāṇakāle dīpasya vartīm iva didhakṣataḥ<BR>
04,021.023a	kṛtasaṃpratyayas tatra kīcakaḥ kāmamohitaḥ<BR>
04,021.023c	nājānād divasaṃ yāntaṃ cintayānaḥ samāgamam<BR>
04,021.024a	tatas tu draupadī gatvā tadā bhīmaṃ mahānase<BR>
04,021.024c	upātiṣṭhata kalyāṇī kauravyaṃ patim antikāt<BR>
04,021.025a	tam uvāca sukeśāntā kīcakasya mayā kṛtaḥ<BR>
04,021.025c	saṃgamo nartanāgāre yathāvocaḥ paraṃtapa<BR>
04,021.025d*0420_001	kālena niyataṃ baddhaḥ kāmena ca balātkṛtaḥ<BR>
04,021.026a	śūnyaṃ sa nartanāgāram āgamiṣyati kīcakaḥ<BR>
04,021.026c	eko niśi mahābāho kīcakaṃ taṃ niṣūdaya<BR>
04,021.027a	taṃ sūtaputraṃ kaunteya kīcakaṃ madadarpitam<BR>
04,021.027c	gatvā tvaṃ nartanāgāraṃ nirjīvaṃ kuru pāṇḍava<BR>
04,021.028a	darpāc ca sūtaputro 'sau gandharvān avamanyate<BR>
04,021.028c	taṃ tvaṃ praharatāṃ śreṣṭha naḍaṃ nāga ivoddhara<BR>
04,021.029a	aśru duḥkhābhibhūtāyā mama mārjasva bhārata<BR>
04,021.029b*0421_001	bāhuvīryānurūpaṃ ca darśayādya parākramam<BR>
04,021.029c	ātmanaś caiva bhadraṃ te kuru mānaṃ kulasya ca<BR>
04,021.030	bhīmasena uvāca<BR>
04,021.030a	svāgataṃ te varārohe yan mā vedayase priyam<BR>
04,021.030c	na hy asya kaṃ cid icchāmi sahāyaṃ varavarṇini<BR>
04,021.031a	yā me prītis tvayākhyātā kīcakasya samāgame<BR>
04,021.031c	hatvā hiḍimbaṃ sā prītir mamāsīd varavarṇini<BR>
04,021.032a	satyaṃ bhrātṝṃś ca dharmaṃ ca puraskṛtya bravīmi te<BR>
04,021.032c	kīcakaṃ nihaniṣyāmi vṛtraṃ devapatir yathā<BR>
04,021.032d*0422_001	prasahya sūdayiṣyāmi keśavaḥ keśinaṃ yathā<BR>
04,021.033a	taṃ gahvare prakāśe vā pothayiṣyāmi kīcakam<BR>
04,021.033b*0423_001	ahaṃ bhadre haniṣyāmi kīcakaṃ madanānvitam<BR>
04,021.033b*0423_002	yas tvāṃ kāmābhibhūtātmā durlabhām abhimanyate<BR>
04,021.033c	atha ced avabhotsyanti haṃsye matsyān api dhruvam<BR>
04,021.033d*0424_001	atha ced anubudhyanti sūtaputraṃ mayā hatam<BR>
04,021.033d*0424_002	nirmanuṣyaṃ kariṣyāmi matsyānām imam ālayam<BR>
04,021.034a	tato duryodhanaṃ hatvā pratipatsye vasuṃdharām<BR>
04,021.034b*0425_001	mayā hatāṃś cen mātsyāṃs tu dhārtarāṣṭro 'nubudhyati<BR>
04,021.034b*0425_002	duryodhanaṃ tato hatvā sānubandhaṃ sabāndhavam<BR>
04,021.034b*0425_003	kurūṇām akhilaṃ rājyaṃ pratipatsyāmi bhāmini<BR>
04,021.034b*0426_001	nāhaṃ śakṣye 'nunayituṃ kuntīputraṃ yudhiṣṭhiram<BR>
04,021.034c	kāmaṃ matsyam upāstāṃ hi kuntīputro yudhiṣṭhiraḥ<BR>
04,021.034d*0427_001	kāmam anye hy upāsantu vinītā dharmacāriṇaḥ<BR>
04,021.034d*0427_002	tvāṃ tu duḥkham idaṃ prāptāṃ nāhaṃ śaknomy upekṣitum<BR>
04,021.034d*0427_003	nirvṛtā bhava pāñcāli kīcakasya vadhāt punaḥ<BR>
04,021.035	draupady uvāca<BR>
04,021.035*0428_001	kīcakasya vadhaṃ bhīma yadi jānanti nāgarāḥ<BR>
04,021.035*0428_002	tvayā kṛtaṃ mahābāho yadi jīvitum atsahe<BR>
04,021.035a	yathā na saṃtyajethās tvaṃ satyaṃ vai matkṛte vibho<BR>
04,021.035c	nigūḍhas tvaṃ tathā vīra kīcakaṃ vinipātaya<BR>
04,021.035d*0429_001	anubuddhed dhi kaunteyo dharmarājo yudhiṣṭhiraḥ<BR>
04,021.035d*0429_002	punar vanaṃ vrajed dhīmān anujaiḥ parivāritaḥ<BR>
04,021.035d*0429_003	kaś ca dharmaparaṃ śreṣṭham ativarteta bhārata<BR>
04,021.035d*0429_004	bhīma bhītāsmi saṃbodhāt sādhu mā cāpalaṃ kṛthāḥ<BR>
04,021.035d*0430_001	yathā na kaś cij jānīte sūtaputraṃ tvayā hatam<BR>
04,021.035d*0430_002	tathā kuruṣva kauravya balavann arimardana<BR>
04,021.035d*0430_003	adṛśyamānas tvaṃ tasya bhindhi prāṇān ariṃdama<BR>
04,021.036	bhīmasena uvāca<BR>
04,021.036a	evam etat kariṣyāmi yathā tvaṃ bhīru bhāṣase<BR>
04,021.036b*0431_001	adya taṃ sūdayiṣyāmi kīcakaṃ sahabāndhavam<BR>
04,021.036c	adṛśyamānas tasyādya tamasvinyām anindite<BR>
04,021.037a	nāgo bilvam ivākramya pothayiṣyāmy ahaṃ śiraḥ<BR>
04,021.037c	alabhyām icchatas tasya kīcakasya durātmanaḥ<BR>
04,021.037d*0432_001	mayā yad uktaṃ pāñcāli dharmarājasutaṃ prati<BR>
04,021.037d*0432_002	kopād ṛte kim anyat tu nānuvarteta ko nṛpam<BR>
04,021.038	vaiśaṃpāyana uvāca<BR>
04,021.038*0433_001	dharmaprasādāt pavanātmajas tu<BR>
04,021.038*0433_002	cakāra rūpaṃ parivartya ballavam<BR>
04,021.038*0433_003	bhīmo mahogro balakāladurmadaḥ<BR>
04,021.038*0433_004	sthito yathā hastivadhāya kesarī<BR>
04,021.038*0434_001	evam uktvā mahābāhus tatra pāṇḍavanandanaḥ<BR>
04,021.038*0435_001	ardharātre tadotthāya sattvavān bhīmavikramaḥ<BR>
04,021.038*0436_001	avadātena mṛdunā paṭenācchāditas tadā<BR>
04,021.038*0436_002	draupadīṃ pṛṣṭhataḥ kṛtvā yatrāsīn nartanālayaḥ<BR>
04,021.038a	bhīmo 'tha prathamaṃ gatvā rātrau channa upāviśat<BR>
04,021.038c	mṛgaṃ harir ivādṛśyaḥ pratyākāṅkṣat sa kīcakam<BR>
04,021.038d*0437_001	kāṅkṣamāṇo vadhaṃ tasya kīcakasya durātmanaḥ<BR>
04,021.038d*0437_002	etasminn antare sūtas tadā cāstaṃ gate ravau<BR>
04,021.039a	kīcakaś cāpy alaṃkṛtya yathākāmam upāvrajat<BR>
04,021.039b*0438_001	saṃketam agamat tūrṇaṃ śūnyāgāram apāvṛtam<BR>
04,021.039c	tāṃ velāṃ nartanāgāre pāñcālīsaṃgamāśayā<BR>
04,021.040a	manyamānaḥ sa saṃketam āgāraṃ prāviśac ca tam<BR>
04,021.040c	praviśya ca sa tad veśma tamasā saṃvṛtaṃ mahat<BR>
04,021.041a	pūrvāgataṃ tatas tatra bhīmam apratimaujasam<BR>
04,021.041c	ekāntam āsthitaṃ cainam āsasāda sudurmatiḥ<BR>
04,021.041d*0439_001	bhīmaṃ samupasaṃgamya abhyabhāṣata durmatiḥ<BR>
04,021.042a	śayānaṃ śayane tatra mṛtyuṃ sūtaḥ parāmṛśat<BR>
04,021.042b*0440_001	pataṃgaṃ pāvakaṃ dīptaṃ siṃhaṃ kṣudrapaśur yathā<BR>
04,021.042c	jājvalyamānaṃ kopena kṛṣṇādharṣaṇajena ha<BR>
04,021.043a	upasaṃgamya caivainaṃ kīcakaḥ kāmamohitaḥ<BR>
04,021.043c	harṣonmathitacittātmā smayamāno 'bhyabhāṣata<BR>
04,021.044a	prāpitaṃ te mayā vittaṃ bahurūpam anantakam<BR>
04,021.044b*0441_001	yatkṛtaṃ dhanaratnāḍhyaṃ dāsīśataparicchadam<BR>
04,021.044b*0441_002	rūpalāvaṇyayuktābhir yuvatībhir alaṃkṛtam<BR>
04,021.044b*0441_003	gṛhaṃ cāntaḥpuraṃ subhru krīḍārativirājitam<BR>
04,021.044c	tat sarvaṃ tvāṃ samuddiśya sahasā samupāgataḥ<BR>
04,021.045a	nākasmān māṃ praśaṃsanti sadā gṛhagatāḥ striyaḥ<BR>
04,021.045c	suvāsā darśanīyaś ca nānyo 'sti tvādṛśaḥ pumān<BR>
04,021.045d*0442_001	ahaṃ rūpeṇa saṃpannaḥ snānāgaruvibhūṣitaḥ<BR>
04,021.045d*0442_002	nityam eva priyaḥ strīṇāṃ saubhāgyāt priyadarśanaḥ<BR>
04,021.045d*0442_003	rūpasya tanmayā prāptaṃ phalaṃ kamalalocane<BR>
04,021.046	bhīmasena uvāca<BR>
04,021.046a	diṣṭyā tvaṃ darśanīyo 'si diṣṭyātmānaṃ praśaṃsasi<BR>
04,021.046b*0443_001	tvayāpīdṛgguṇāṃ nārīṃ rūpaśīlaguṇānvitām<BR>
04,021.046b*0443_002	adṛṣṭapūrvāṃ paśyasva yato jāto 'si sūtaja<BR>
04,021.046b*0443_003	drakṣyasi tvaṃ muhūrtena yatheyaṃ strī guṇānvitā<BR>
04,021.046b*0443_004	uparaṃsyasi kāmāc ca śīghraṃ tvaṃ draṣṭum arhasi<BR>
04,021.046c	īdṛśas tu tvayā sparśaḥ spṛṣṭapūrvo na karhi cit<BR>
04,021.046d*0444_001	sparśaṃ vetsi vidagdhas tvaṃ kāmadharmavicakṣaṇaḥ<BR>
04,021.046d*0444_002	strīṇāṃ prītikaro nānyas tvatsamaḥ puruṣas tv iha<BR>
04,021.047	vaiśaṃpāyana uvāca<BR>
04,021.047a	ity uktvā taṃ mahābāhur bhīmo bhīmaparākramaḥ<BR>
04,021.047c	samutpatya ca kaunteyaḥ prahasya ca narādhamam<BR>
04,021.047d*0445_001	adya tvāṃ bhaginī pāpaṃ kṛṣyamāṇaṃ mayā bhuvi<BR>
04,021.047d*0445_002	drakṣyaty adripratīkāśaṃ siṃheneva mahādvipam<BR>
04,021.047d*0445_003	nirābādhā tvayi hate sairandhrī vicariṣyati<BR>
04,021.047d*0445_004	sukham eva cariṣyanti sairandhryāḥ patayas tadā<BR>
04,021.047d*0446_001	tac chrutvā vacanaṃ tasya bhīmasya sa mahābalaḥ<BR>
04,021.047d*0446_002	svarātrakrodhaṃ taṃ tadā idaṃ vacanam abravīn<BR>
04,021.047d*0446_003	* * * tvāṃ mahāvīra gandharvo 'si na saṃśayaḥ<BR>
04,021.047d*0446_004	adya tvāṃ nihaniṣyāmi sahāyaiḥ saha bāndhavaiḥ<BR>
04,021.047d*0446_005	evam uktas tathā tena kīcakena durātmanā<BR>
04,021.047d*0446_006	tau dvāv api mahāvīryau sahasābhinipetatuḥ<BR>
04,021.047e	bhīmo jagrāha keśeṣu mālyavatsu sugandhiṣu<BR>
04,021.048a	sa keśeṣu parāmṛṣṭo balena balināṃ varaḥ<BR>
04,021.048c	ākṣipya keśān vegena bāhvor jagrāha pāṇḍavam<BR>
04,021.049a	bāhuyuddhaṃ tayor āsīt kruddhayor narasiṃhayoḥ<BR>
04,021.049c	vasante vāśitāhetor balavadgajayor iva<BR>
04,021.049d*0447_001	śārdūlāv iva garjantau tārkṣyanāgāv ivoddhatau<BR>
04,021.049d*0447_002	samayatnau samakrodhau patitau bhīmakīcakau<BR>
04,021.049d*0447_003	gajāv iva madonmattau garjantau patitau kṣitau<BR>
04,021.049d*0447_004	vṛṣabhāv iva valmīkaṃ mṛdnantau samavikramau<BR>
04,021.049d@023_0001	kīcakānāṃ tu mukhyasya narāṇām uttamasya ca<BR>
04,021.049d@023_0002	anyonyam abhisaṃrabdhau parasparavadhaiṣiṇau<BR>
04,021.049d@023_0003	vālisugrīvayor bhrātroḥ pureva kapisiṃhayoḥ<BR>
04,021.049d@023_0004	tataḥ samudyamya bhujau pañcaśīrṣāv ivoragau<BR>
04,021.049d@023_0005	nakhadaṃṣṭrābhir anyonyaṃ ghnataḥ krodhaviṣoddhatau<BR>
04,021.049d@023_0006	vegenābhihato bhīmaḥ kīcakena balīyasā<BR>
04,021.049d@023_0007	sthirapratijñaḥ sa raṇe padān na calitaḥ padam<BR>
04,021.049d@023_0008	tāv anyonyaṃ samāśliṣya prakarṣantau parasparam<BR>
04,021.049d@023_0009	ubhāv api prakāśete pravṛddhau vṛṣabhāv iva<BR>
04,021.049d@023_0010	tayor hy āsīt sutumulaḥ saṃprahāraḥ sudāruṇaḥ<BR>
04,021.049d@023_0011	nakhadantāyudhavator vyāghrayor iva dṛptayoḥ<BR>
04,021.049d@023_0012	abhipatyātha bāhubhyāṃ pratyagṛhṇād amarṣitaḥ<BR>
04,021.049d@023_0013	mātaṅga iva mātaṅgaṃ prabhinnakaraṭāmukham<BR>
04,021.049d@023_0014	sa cāpy enaṃ tadā bhīmaḥ pratijagrāha vīryavān<BR>
04,021.049d@023_0015	tam ākṣipat kīcako 'tha balena balināṃ varaḥ<BR>
04,021.049d@023_0016	tayor bhujaviniṣpeṣād ubhayor balinos tadā<BR>
04,021.049d@023_0017	śabdaḥ samabhavad ghoro veṇusphoṭasamo yudhi<BR>
04,021.049d@023_0018	athainam ākṣipya balād gṛhamadhye vṛkodaraḥ<BR>
04,021.049d@023_0019	dhūnayām āsa vegena vāyuś caṇḍa iva drumam<BR>
04,021.049d@023_0020	bhīmena ca parāmṛṣṭo durbalo balinā raṇe<BR>
04,021.049d@023_0021	vyaspandata yathāprāṇaṃ vicakarṣa ca pāṇḍavam<BR>
04,021.050a	īṣad āgalitaṃ cāpi krodhāc calapadaṃ sthitam<BR>
04,021.050c	kīcako balavān bhīmaṃ jānubhyām ākṣipad bhuvi<BR>
04,021.051a	pātito bhuvi bhīmas tu kīcakena balīyasā<BR>
04,021.051c	utpapātātha vegena daṇḍāhata ivoragaḥ<BR>
04,021.052a	spardhayā ca balonmattau tāv ubhau sūtapāṇḍavau<BR>
04,021.052c	niśīthe paryakarṣetāṃ balinau niśi nirjane<BR>
04,021.053a	tatas tad bhavanaśreṣṭhaṃ prākampata muhur muhuḥ<BR>
04,021.053c	balavac cāpi saṃkruddhāv anyonyaṃ tāv agarjatām<BR>
04,021.054a	talābhyāṃ tu sa bhīmena vakṣasy abhihato balī<BR>
04,021.054c	kīcako roṣasaṃtaptaḥ padān na calitaḥ padam<BR>
04,021.055a	muhūrtaṃ tu sa taṃ vegaṃ sahitvā bhuvi duḥsaham<BR>
04,021.055c	balād ahīyata tadā sūto bhīmabalārditaḥ<BR>
04,021.056a	taṃ hīyamānaṃ vijñāya bhīmaseno mahābalaḥ<BR>
04,021.056c	vakṣasy ānīya vegena mamanthainaṃ vicetasam<BR>
04,021.057a	krodhāviṣṭo viniḥśvasya punaś cainaṃ vṛkodaraḥ<BR>
04,021.057c	jagrāha jayatāṃ śreṣṭhaḥ keśeṣv eva tadā bhṛśam<BR>
04,021.058a	gṛhītvā kīcakaṃ bhīmo virurāva mahābalaḥ<BR>
04,021.058c	śārdūlaḥ piśitākāṅkṣī gṛhītveva mahāmṛgam<BR>
04,021.058d*0448_001	punaś cātibalas tatra kīcako baladarpitaḥ<BR>
04,021.058d*0448_002	vyāyacchann eva durdharṣaḥ pāṇḍavena tarasvinā<BR>
04,021.058d*0448_003	muṣṭinā bhīmasenena śirasy abhihato bhṛśam<BR>
04,021.058d*0448_004	kīcako vṛttaraktākṣo gatāsur apatad bhuvi<BR>
04,021.058d@024_0001	tata enaṃ pariśrāntam upalabhya vṛkodaraḥ<BR>
04,021.058d@024_0002	yoktrayām āsa bāhubhyāṃ paśuṃ raśanayā yathā<BR>
04,021.058d@024_0003	nadantaṃ ca mahānādaṃ bhinnabherīsamasvanam<BR>
04,021.058d@024_0004	bhrāmayām āsa suciraṃ visphurantam acetasam<BR>
04,021.058d@024_0005	pragṛhya tarasā dorbhyāṃ kaṇṭhaṃ tasya vṛkodaraḥ<BR>
04,021.058d@024_0006	apīḍayata kṛṣṇāyās tadā kopopaśāntaye<BR>
04,021.058d@024_0007	atha taṃ bhagnasarvāṅgaṃ vyāviddhanayanāmbaram<BR>
04,021.058d@024_0008	ākramya ca kaṭīdeśe jānunā kīcakādhamam<BR>
04,021.058d@024_0009	apīḍayata bāhubhyāṃ paśumāram amārayat<BR>
04,021.058d@024_0010	taṃ viṣīdantam ājñāya kīcakaṃ pāṇḍunandanaḥ<BR>
04,021.058d@024_0011	bhūtale bhrāmayām āsa vākyaṃ cedam uvāca ha<BR>
04,021.058d@024_0012	adyāham anṛṇo bhūtvā bhrātur bhāryāpahāriṇam<BR>
04,021.058d@024_0013	śāntiṃ labdhāsmi paramāṃ hatvā sairandhrikaṇṭakam<BR>
04,021.058d@024_0014	ity evam uktvā puruṣapravīras<BR>
04,021.058d@024_0015	taṃ kīcakaṃ krodhasarāganetraḥ<BR>
04,021.058d@024_0016	āsrastavastrābharaṇaṃ sphurantam<BR>
04,021.058d@024_0017	udbhrāntacittaṃ vyasum utsasarja<BR>
04,021.058d@024_0018	niṣpiṣya pāṇinā pāṇiṃ saṃdaṣṭauṣṭhapuṭo balī<BR>
04,021.058d@024_0019	samākramya ca saṃkruddho balena balināṃ varaḥ<BR>
04,021.058d@025_0001	mahatotplutya vegena kīcakorasi vīryavān<BR>
04,021.058d@025_0002	jānubhyāṃ tāḍayām āsa so 'pi pādau pragṛhya ca<BR>
04,021.058d@025_0003	bhrāmayām āsa vegena tāḍayām āsa ca kṣitau<BR>
04,021.058d@025_0004	bhīmo 'pi lāghavāt pādau mocayitvoruvikramaḥ<BR>
04,021.058d@025_0005	utplutya sordhvam apatat kīcakasya śiropari<BR>
04,021.058d@025_0006	keśe gṛhītvā cākṛṣya vicakarṣa sa sarvataḥ<BR>
04,021.058d@025_0007	hastau gṛhītvā bhīmasya kīcako balagarvitaḥ<BR>
04,021.058d@025_0008	mocayitvā keśapakṣaṃ gale jagrāha pāṇḍavam<BR>
04,021.058d@025_0009	gṛhītakaṇṭhāv anyonyaṃ pātayām āsatū raṇe<BR>
04,021.058d@025_0010	huṃkāraphūtkṛtocchvāsau mārjārāv iva kopitau<BR>
04,021.058d@025_0011	kīcakopari kaunteyaḥ kaunteyopari kīcakaḥ<BR>
04,021.058d@025_0012	anyonyaṃ pātayitvaivaṃ muhūrtaṃ sūtapāṇḍavau<BR>
04,021.058d@025_0013	punar utthāya tau vīrāv anyonyaṃ bāhuśālinau<BR>
04,021.058d@025_0014	bāhuyuddham ayudhyetām upatāpaprakopitau<BR>
04,021.058d@025_0015	pādābhyāṃ caiva jānubhyāṃ muṣṭibhyāṃ ca parasparam<BR>
04,021.058d@025_0016	evaṃ tayoḥ praharator bhīmakīcakayos tadā<BR>
04,021.058d@025_0017	svanaḥ samabhavad rātrau visphūrjitam ivāśaneḥ<BR>
04,021.058d@025_0018	labdhvāntaram atho bhīmaḥ pāṇibhyāṃ kīcakaṃ balī<BR>
04,021.058d@025_0019	hīyamānaṃ samudvīkṣya babhañjāliṅgya madhyataḥ<BR>
04,021.058d@025_0020	uttānaṃ pātayitvainaṃ pādābhyām urasi sthitaḥ<BR>
04,021.058d@025_0021	saṃmṛjya pāṇinā pāṃsuṃ dakṣiṇena dṛḍhākṛtiḥ<BR>
04,021.058d@025_0022	muṣṭiṃ gṛhītvā vegena śirasy abhijaghāna ha<BR>
04,021.058d@025_0023	muṣṭighātena tenāsau niryajjihvākṣitārakaḥ<BR>
04,021.058d@025_0024	visṛjan malamūtre ca krośan mahiṣavat kharam<BR>
04,021.059a	tasya pādau ca pāṇī ca śiro grīvāṃ ca sarvaśaḥ<BR>
04,021.059c	kāye praveśayām āsa paśor iva pinākadhṛk<BR>
04,021.060a	taṃ saṃmathitasarvāṅgaṃ māṃsapiṇḍopamaṃ kṛtam<BR>
04,021.060b*0449_001	tatrāgniṃ svayam ujjvālya darśayām āsa kīcakam<BR>
04,021.060c	kṛṣṇāyai darśayām āsa bhīmaseno mahābalaḥ<BR>
04,021.061a	uvāca ca mahātejā draupadīṃ pāṇḍunandanaḥ<BR>
04,021.061c	paśyainam ehi pāñcāli kāmuko 'yaṃ yathā kṛtaḥ<BR>
04,021.061d*0450_001	evam uktvā mahārāja bhīmo bhīmaparākramaḥ<BR>
04,021.061d*0450_002	pādena pīḍayām āsa tasya kāyaṃ durātmanaḥ<BR>
04,021.061d*0450_003	tato 'gniṃ tatra prajvālya darśayitvā tu kīcakam<BR>
04,021.061d*0450_004	pāñcālīṃ sa tadā vīra idaṃ provāca tāṃ punaḥ<BR>
04,021.061d*0450_005	prārthayanti sukeśānte ye tvāṃ śīlaguṇānvitām<BR>
04,021.061d*0450_006	evaṃ te bhīru vadhyante kīcakaḥ śobhate yathā<BR>
04,021.061d*0450_007	tat kṛtvā duṣkaraṃ karma kṛṣṇāyāḥ priyam uttamam<BR>
04,021.061d*0451_001	yas tvām abhyahanad bhadre padā bhūmau nipātya ca<BR>
04,021.061d*0451_002	evam uktvā mahābāhur gandharveṇa hataṃ tadā<BR>
04,021.061d*0451_003	vijñāpanārtham anyeṣāṃ virarāma mahāhavāt<BR>
04,021.062a	tathā sa kīcakaṃ hatvā gatvā roṣasya vai śamam<BR>
04,021.062c	āmantrya draupadīṃ kṛṣṇāṃ kṣipram āyān mahānasam<BR>
04,021.062d*0452_001	snātvānulepanaṃ kṛtvā hy āpūrya ca manoratham<BR>
04,021.062d*0452_002	sukhopaviṣṭaḥ śayane bhīmo bhīmaparākramaḥ<BR>
04,021.062d*0452_003	tataḥ kṛṣṇā yadā mene gataṃ bhīmaṃ mahānasam<BR>
04,021.063a	kīcakaṃ ghātayitvā tu draupadī yoṣitāṃ varā<BR>
04,021.063c	prahṛṣṭā gatasaṃtāpā sabhāpālān uvāca ha<BR>
04,021.064a	kīcako 'yaṃ hataḥ śete gandharvaiḥ patibhir mama<BR>
04,021.064c	parastrīkāmasaṃmattaḥ samāgacchata paśyata<BR>
04,021.065a	tac chrutvā bhāṣitaṃ tasyā nartanāgārarakṣiṇaḥ<BR>
04,021.065c	sahasaiva samājagmur ādāyolkāḥ sahasraśaḥ<BR>
04,021.065d*0453_001	tasyās taṃ ninadaṃ śrutvā kīcakasya sahodarāḥ<BR>
04,021.066a	tato gatvātha tad veśma kīcakaṃ vinipātitam<BR>
04,021.066c	gatāsuṃ dadṛśur bhūmau rudhireṇa samukṣitam<BR>
04,021.066d*0454_001	nāsya grīvā na caraṇau na pāṇī na śiras tathā<BR>
04,021.066d*0455_001	pāṇipādavihīnaṃ tu dṛṣṭvā te vyathitābhavan<BR>
04,021.066d*0455_002	nirīkṣanti tataḥ sarve paraṃ vismayam āgatāḥ<BR>
04,021.066d*0455_003	amānuṣaṃ kṛtaṃ karma taṃ dṛṣṭvā vinipātitam<BR>
04,021.066d*0456_001	tato bhayaṃ yayuḥ śīghraṃ sāyudhā bharatarṣabha<BR>
04,021.066d*0456_002	athainaṃ hṛṣṭaromāṇo vismitāḥ prekṣya kīcakam<BR>
04,021.067a	kvāsya grīvā kva caraṇau kva pāṇī kva śiras tathā<BR>
04,021.067c	iti sma taṃ parīkṣante gandharveṇa hataṃ tadā<BR>
04,021.067d*0457-04	taṃ menire dattam uṣādhidevyāḥ<BR>
04,021.067d*0457_001	hataṃ hi dṛṣṭvā niśi sainyanāthaṃ<BR>
04,021.067d*0457_002	rājño virāṭasya balābhimukhyāḥ<BR>
04,021.067d*0457_003	kīlālamiśraṃ piśitasya piṇḍaṃ<BR>
04,022.001	vaiśaṃpāyana uvāca<BR>
04,022.001a	tasmin kāle samāgamya sarve tatrāsya bāndhavāḥ<BR>
04,022.001c	ruruduḥ kīcakaṃ dṛṣṭvā parivārya samantataḥ<BR>
04,022.002a	sarve saṃhṛṣṭaromāṇaḥ saṃtrastāḥ prekṣya kīcakam<BR>
04,022.002c	tathā sarvāṅgasaṃbhugnaṃ kūrmaṃ sthala ivoddhṛtam<BR>
04,022.003a	pothitaṃ bhīmasenena tam indreṇeva dānavam<BR>
04,022.003b*0458_001	kīcakaṃ balasaṃmattaṃ durdharṣaṃ yena kena cit<BR>
04,022.003b*0458_002	gandharveṇa hataṃ śrutvā kīcakaṃ puruṣarṣabham<BR>
04,022.003c	saṃskārayitum icchanto bahir netuṃ pracakramuḥ<BR>
04,022.004a	dadṛśus te tataḥ kṛṣṇāṃ sūtaputrāḥ samāgatāḥ<BR>
04,022.004c	adūrād anavadyāṅgīṃ stambham āliṅgya tiṣṭhatīm<BR>
04,022.005a	samaveteṣu sūteṣu tān uvācopakīcakaḥ<BR>
04,022.005b*0459_001	hasann iva tadāmarṣān nirdahann iva cakṣuṣā<BR>
04,022.005c	hanyatāṃ śīghram asatī yatkṛte kīcako hataḥ<BR>
04,022.006a	atha vā neha hantavyā dahyatāṃ kāminā saha<BR>
04,022.006c	mṛtasyāpi priyaṃ kāryaṃ sūtaputrasya sarvathā<BR>
04,022.006d*0460_001	iyaṃ hi duṣṭacāritrā mama bhrātur amitriṇī<BR>
04,022.006d*0460_002	yatkṛte maraṇaṃ prāpto neyaṃ jīvitum arhati<BR>
04,022.006d*0460_003	saheyaṃ dahyatāṃ sūtā āpṛcchya ca janādhipam<BR>
04,022.006d*0460_004	hatasyāpi hi gandharvaiḥ kīcakasya priyaṃ bhavet<BR>
04,022.007a	tato virāṭam ūcus te kīcako 'syāḥ kṛte hataḥ<BR>
04,022.007c	sahādyānena dahyeta tadanujñātum arhasi<BR>
04,022.007d*0461_000	vaiśaṃpāyanaḥ<BR>
04,022.007d*0461_001	sūtāḥ<BR>
04,022.007d*0461_001	tato virāṭam āgamya sūtāḥ prāñjalayo 'bruvan<BR>
04,022.007d*0461_002	kīcako 'yaṃ hataḥ śete gandharvaiḥ kāmarūpibhiḥ<BR>
04,022.007d*0461_003	sairandhryā ghātito rātrau taṃ dahema sahānayā<BR>
04,022.007d*0461_004	mānitā hi tvayā rājaṃs tad anujñātum arhasi<BR>
04,022.008a	parākramaṃ tu sūtānāṃ matvā rājānvamodata<BR>
04,022.008c	sairandhryāḥ sūtaputreṇa saha dāhaṃ viśāṃ pate<BR>
04,022.009a	tāṃ samāsādya vitrastāṃ kṛṣṇāṃ kamalalocanām<BR>
04,022.009c	momuhyamānāṃ te tatra jagṛhuḥ kīcakā bhṛśam<BR>
04,022.010a	tatas tu tāṃ samāropya nibadhya ca sumadhyamām<BR>
04,022.010c	jagmur udyamya te sarve śmaśānam abhitas tadā<BR>
04,022.010d*0462_001	tatas te samanujñātāḥ sarve tatrāsya bāndhavāḥ<BR>
04,022.010d*0462_002	ruruduḥ kīcakaṃ dṛṣṭvā paricāryābhitaḥ sthitāḥ<BR>
04,022.010d*0462_003	āropya kṛṣṇām atha kīcakena<BR>
04,022.010d*0462_004	nibadhya keśeṣu ca pādayoś ca<BR>
04,022.010d*0462_005	te cāpi sūtā vacanair avocann<BR>
04,022.010d*0462_006	uddiśya kṛṣṇām abhivīkṣya cainām<BR>
04,022.010d*0462_007	yasyāḥ kṛte 'yaṃ nihato mahātmā<BR>
04,022.010d*0462_008	tasmād dhi sā kīcakamārgagās tu<BR>
04,022.010d*0462_009	anāryasattvena ca kīcakena<BR>
04,022.010d*0462_010	vaiśaṃpāyanaḥ<BR>
04,022.010d*0462_010	gatāsunā sundarī svargalokam<BR>
04,022.010d*0462_011	sāśeta kṛṣṇā śayane nibaddhā<BR>
04,022.010d*0462_012	manasvinī caiva yaśasvinī ca<BR>
04,022.010d*0462_013	vilambamānā vivaśā hi duṣṭais<BR>
04,022.010d*0462_014	tatraiva paryaṅkavare śubhāṅgī<BR>
04,022.011a	hriyamāṇā tu sā rājan sūtaputrair aninditā<BR>
04,022.011c	prākrośan nātham icchantī kṛṣṇā nāthavatī satī<BR>
04,022.011d*0463_001	mṛtena saha baddhāṅgī nirāśā jīvite tadā<BR>
04,022.011d*0463_002	śmaśānābhimukhaṃ nītā kareṇur iva rauti sā<BR>
04,022.012	draupady uvāca<BR>
04,022.012a	jayo jayanto vijayo jayatseno jayadbalaḥ<BR>
04,022.012c	te me vācaṃ vijānantu sūtaputrā nayanti mām<BR>
04,022.012d*0464_001	yeṣāṃ dundubhinirghoṣo jyāghoṣaḥ śrūyate mahān<BR>
04,022.013a	yeṣāṃ jyātalanirghoṣo visphūrjitam ivāśaneḥ<BR>
04,022.013c	vyaśrūyata mahāyuddhe bhīmaghoṣas tarasvinām<BR>
04,022.014a	rathaghoṣaś ca balavān gandharvāṇāṃ yaśasvinām<BR>
04,022.014c	te me vācaṃ vijānantu sūtaputrā nayanti mām<BR>
04,022.014d*0465_001	yeṣāṃ vīryam atulyaṃ tu śakrasyeva balaṃ yaśaḥ<BR>
04,022.014d*0465_002	rājasiṃhā ivāgryās te māṃ jānantu suduḥkhitām<BR>
04,022.015	vaiśaṃpāyana uvāca<BR>
04,022.015a	tasyās tāḥ kṛpaṇā vācaḥ kṛṣṇāyāḥ paridevitāḥ<BR>
04,022.015c	śrutvaivābhyapatad bhīmaḥ śayanād avicārayan<BR>
04,022.016	bhīmasena uvāca<BR>
04,022.016a	ahaṃ śṛṇomi te vācaṃ tvayā sairandhri bhāṣitām<BR>
04,022.016c	tasmāt te sūtaputrebhyo na bhayaṃ bhīru vidyate<BR>
04,022.017	vaiśaṃpāyana uvāca<BR>
04,022.017a	ity uktvā sa mahābāhur vijajṛmbhe jighāṃsayā<BR>
04,022.017c	tataḥ sa vyāyataṃ kṛtvā veṣaṃ viparivartya ca<BR>
04,022.017e	advāreṇābhyavaskandya nirjagāma bahis tadā<BR>
04,022.018a	sa bhīmasenaḥ prākārād ārujya tarasā drumam<BR>
04,022.018c	śmaśānābhimukhaḥ prāyād yatra te kīcakā gatāḥ<BR>
04,022.018d*0466_001	sa laṅghayitvā prākāraṃ niḥsṛtya ca purottamāt<BR>
04,022.018d*0466_002	javenotpatito bhīmaḥ sūtānām agratas tadā<BR>
04,022.018d*0466_003	citāsamīpe gatvā sa tatrāpaśyad vanaspatim<BR>
04,022.018d*0466_004	tālamātraṃ mahāskandham ūrdhvaśuṣkaṃ viśāṃ pate<BR>
04,022.018d*0466_005	taṃ nāgavad upakramya bāhubhyāṃ parirabhya ca<BR>
04,022.018d*0466_006	skandham āropayām āsa daśavyāmaṃ paraṃtapaḥ<BR>
04,022.019a	sa taṃ vṛkṣaṃ daśavyāmaṃ saskandhaviṭapaṃ balī<BR>
04,022.019b*0467_001	taṃ mahākāyam udyamya bhrāmayitvā ca vegitaḥ<BR>
04,022.019c	pragṛhyābhyadravat sūtān daṇḍapāṇir ivāntakaḥ<BR>
04,022.020a	ūruvegena tasyātha nyagrodhāśvatthakiṃśukāḥ<BR>
04,022.020c	bhūmau nipatitā vṛkṣāḥ saṃghaśas tatra śerate<BR>
04,022.021a	taṃ siṃham iva saṃkruddhaṃ dṛṣṭvā gandharvam āgatam<BR>
04,022.021c	vitresuḥ sarvataḥ sūtā viṣādabhayakampitāḥ<BR>
04,022.022a	tam antakam ivāyāntaṃ gandharvaṃ prekṣya te tadā<BR>
04,022.022c	didhakṣantas tadā jyeṣṭhaṃ bhrātaraṃ hy upakīcakāḥ<BR>
04,022.022e	parasparam athocus te viṣādabhayakampitāḥ<BR>
04,022.023a	gandharvo balavān eti kruddha udyamya pādapam<BR>
04,022.023b*0468_001	prabuddhāḥ sumahābhāgā gandharvāḥ sūryavarcasaḥ<BR>
04,022.023c	sairandhrī mucyatāṃ śīghraṃ mahan no bhayam āgatam<BR>
04,022.024a	te tu dṛṣṭvā tam āviddhaṃ bhīmasenena pādapam<BR>
04,022.024c	vimucya draupadīṃ tatra prādravan nagaraṃ prati<BR>
04,022.024d*0469_001	atha bhīmaḥ samutpatya dravatāṃ purato 'patat<BR>
04,022.024d*0469_002	te taṃ dṛṣṭvā bhayodvignā niśceṣṭāḥ samavasthitāḥ<BR>
04,022.024d*0469_003	dṛṣṭvā tāñ śatasaṃkhyānān sa vajrī dānavān iva<BR>
04,022.024d*0469_004	ekenaiva prahāreṇa daśa sapta ca viṃśatiḥ<BR>
04,022.024d*0469_005	triṃśac catvāripañcāśāñ jaghāna sa vṛkodaraḥ<BR>
04,022.025a	dravatas tāṃs tu saṃprekṣya sa vajrī dānavān iva<BR>
04,022.025c	śataṃ pañcādhikaṃ bhīmaḥ prāhiṇod yamasādanam<BR>
04,022.025d*0470_001	vṛkṣeṇaitena rājendra prabhañjanasuto balī<BR>
04,022.025d*0471_001	vāyuvegasamaḥ śrīmān sarvān sūtān aśeṣataḥ<BR>
04,022.025d*0471_002	tān nihatya mahābāhur bhīmaseno mahābalaḥ<BR>
04,022.026a	tata āśvāsayat kṛṣṇāṃ pravimucya viśāṃ pate<BR>
04,022.026c	uvāca ca mahābāhuḥ pāñcālīṃ tatra draupadīm<BR>
04,022.026e	aśrupūrṇamukhīṃ dīnāṃ durdharṣaḥ sa vṛkodaraḥ<BR>
04,022.026f@026_0001	mā khidas tvaṃ yājñaseni pātivratyavrate sthitā<BR>
04,022.026f@026_0002	pātivratyasthitā nārī vrataṃ rakṣet sadātmanaḥ<BR>
04,022.026f@026_0003	purā strī devarātasya patiprītā śiromaṇiḥ<BR>
04,022.026f@026_0004	kadā cid bhartṛrūpeṇa rakṣasāpahṛtā satī<BR>
04,022.026f@026_0005	kasya cit sarasas tīre tāṃ niveśya sa rākṣasaḥ<BR>
04,022.026f@026_0006	tadbhartṛrūpaṃ saṃtyajya rakṣo bhūtvā sudāruṇam<BR>
04,022.026f@026_0007	sāmnā dānena bhedena sā yadā nānvamanyata<BR>
04,022.026f@026_0008	tadā tāṃ pātayitvā sa maithunāyopacakrame<BR>
04,022.026f@026_0009	tataḥ sā dhairyam āsthāya vivaraṃ na dadau tadā<BR>
04,022.026f@026_0010	tataḥ sa khaḍgam utkṛṣya bhīṣayām āsa tāṃ satīm<BR>
04,022.026f@026_0011	sābhityaktabhayā sādhvī prāṇatyāge suniścitā<BR>
04,022.026f@026_0012	pratijñām akarot kṛṣṇe pativrataparāyaṇā<BR>
04,022.026f@026_0013	ārādhito yadi mayā bhartā me daivataṃ mahat<BR>
04,022.026f@026_0014	karmaṇā manasā vācā guravas toṣitā mayā<BR>
04,022.026f@026_0015	tena satyena yonir me bhavatv adya śilā dṛḍhā<BR>
04,022.026f@026_0016	evaṃ tayā pratijñāte tadyoniḥ sā śilābhavat<BR>
04,022.026f@026_0017	antarā nābhijānvor yat tat sarvaṃ ca śilābhavat<BR>
04,022.026f@026_0018	tataḥ sa khaḍgam utkṛṣya vegenāsyāḥ śiro 'harat<BR>
04,022.026f@026_0019	jayā nāma sakhī sābhūt pārvatyā nakhamāṃsavat<BR>
04,022.026f@026_0020	tasmāt pativratāyāś ca duḥkham alpaṃ sukhaṃ bahu<BR>
04,022.027a	evaṃ te bhīru vadhyante ye tvāṃ kliśyanty anāgasam<BR>
04,022.027c	praihi tvaṃ nagaraṃ kṛṣṇe na bhayaṃ vidyate tava<BR>
04,022.027d*0472_001	anyena tvaṃ pathā śīghraṃ sudeṣṇāyā niveśanam<BR>
04,022.027d*0473_001	ity uktā bhīmasenena adṛśyā sā ca tatkṣaṇāt<BR>
04,022.027d*0473_002	apasarpata mā kaś cit paśyed ity abhiśaṅkayā<BR>
04,022.027d*0474_001	vaiśaṃpāyanaḥ<BR>
04,022.027d*0474_001	yathā nau nāvabudhyeran rātrāv evaṃ vyavasthitau<BR>
04,022.027d*0474_002	sāgacchan nagaraṃ kṛṣṇā bhīmasenāśvāsitā satī<BR>
04,022.027d*0474_003	kṛtakṛtyā sudeṣṇāyā bhavanaṃ śubhalakṣaṇā<BR>
04,022.027d*0474_004	śacīva nahuṣe śapte praviveśa triviṣṭapam<BR>
04,022.027d*0474_005	bhīmo 'py amitavīryas tu balavān arimardanaḥ<BR>
04,022.027d*0474_006	sarvāṃs tān kīcakān hatvā tatra dharmātmajānujaḥ<BR>
04,022.027d*0474_007	niḥśeṣān kīcakān hatvā rāmo rātriṃcarān iva<BR>
04,022.027d*0474_008	jitaśatrur adīnātmā praviveśa puraṃ tataḥ<BR>
04,022.027e	anyenāhaṃ gamiṣyāmi virāṭasya mahānasam<BR>
04,022.028a	pañcādhikaṃ śataṃ tac ca nihataṃ tatra bhārata<BR>
04,022.028c	mahāvanam iva chinnaṃ śiśye vigalitadrumam<BR>
04,022.029a	evaṃ te nihatā rājañ śataṃ pañca ca kīcakāḥ<BR>
04,022.029c	sa ca senāpatiḥ pūrvam ity etat sūtaṣaṭśatam<BR>
04,022.029d*0475_001	na gandharvabhayāc chekur vaktuṃ kīcakabāndhavāḥ<BR>
04,022.029d*0475_002	aśaknuvantas tāṃ tatra bhayād apy abhivīkṣitum<BR>
04,022.029d*0476_001	virāṭanagare cāpi sarve mātsyāḥ samāgatāḥ<BR>
04,022.029d*0476_002	kālyaṃ pañcaśataṃ caitān apaśyan sārathīn hatān<BR>
04,022.030a	tad dṛṣṭvā mahad āścaryaṃ narā nāryaś ca saṃgatāḥ<BR>
04,022.030b*0477_001	nāgarāś ca tathā rājan vismayaṃ paramaṃ gatāḥ<BR>
04,022.030c	vismayaṃ paramaṃ gatvā nocuḥ kiṃ cana bhārata<BR>
04,023.001	vaiśaṃpāyana uvāca<BR>
04,023.001*0478_001	tato rajanyāṃ vyuṣṭāyām utthāya sagaṇo nṛpaḥ<BR>
04,023.001*0478_002	kalye śataṃ ṣaḍadhikaṃ hatāñ śuśrāva kīcakān<BR>
04,023.001a	te dṛṣṭvā nihatān sūtān rājñe gatvā nyavedayan<BR>
04,023.001a*0479_001	**** **** bhīmasenena bhārata<BR>
04,023.001a*0479_002	paurāś ca sahitāḥ sarve<BR>
04,023.001c	gandharvair nihatā rājan sūtaputrāḥ paraḥśatāḥ<BR>
04,023.002a	yathā vajreṇa vai dīrṇaṃ parvatasya mahac chiraḥ<BR>
04,023.002c	vinikīrṇaṃ pradṛśyeta tathā sūtā mahītale<BR>
04,023.003a	sairandhrī ca vimuktāsau punar āyāti te gṛham<BR>
04,023.003c	sarvaṃ saṃśayitaṃ rājan nagaraṃ te bhaviṣyati<BR>
04,023.004a	tathārūpā hi sairandhrī gandharvāś ca mahābalāḥ<BR>
04,023.004c	puṃsām iṣṭaś ca viṣayo maithunāya na saṃśayaḥ<BR>
04,023.005a	yathā sairandhriveṣeṇa na te rājann idaṃ puram<BR>
04,023.005c	vināśam eti vai kṣipraṃ tathā nītir vidhīyatām<BR>
04,023.005d*0480_001	sarvāṅgasauṣṭhavayutāṃ rūpalāvaṇyaśālinīm<BR>
04,023.005d*0480_002	paśyatām animeṣeṇa cakṣuṣā vanitāṃ śubhām<BR>
04,023.005d*0480_003	manasaś cakṣuṣaś caiva pratibandho na vidyate<BR>
04,023.005d*0480_004	tasmāt tāṃ yaḥ pumān dṛṣṭvā rūpeṇāpratimāṃ bhuvi<BR>
04,023.005d*0480_005	gacchet kāmavaśaṃ mūḍhaḥ gandharvaiḥ sa nihanyate<BR>
04,023.005d*0480_006	niṣkāsayaināṃ bhavanāt purāc caiva viśeṣataḥ<BR>
04,023.005d*0480_007	kāmaḥ praviśya sairandhrīṃ puraṃ nāśayate dhruvam<BR>
04,023.006a	teṣāṃ tad vacanaṃ śrutvā virāṭo vāhinīpatiḥ<BR>
04,023.006c	abravīt kriyatām eṣāṃ sūtānāṃ paramakriyā<BR>
04,023.007a	ekasminn eva te sarve susamiddhe hutāśane<BR>
04,023.007c	dahyantāṃ kīcakāḥ śīghraṃ ratnair gandhaiś ca sarvaśaḥ<BR>
04,023.007d*0481_001	ekasminn eva tān sarve susamiddhe hutāśane<BR>
04,023.007d*0481_002	adahan kīcakān sarvān saṃskāraiś caiva sarvaśaḥ<BR>
04,023.008a	sudeṣṇāṃ cābravīd rājā mahiṣīṃ jātasādhvasaḥ<BR>
04,023.008c	sairandhrīm āgatāṃ brūyā mamaiva vacanād idam<BR>
04,023.009a	gaccha sairandhri bhadraṃ te yathākāmaṃ carābale<BR>
04,023.009c	bibheti rājā suśroṇi gandharvebhyaḥ parābhavāt<BR>
04,023.010a	na hi tām utsahe vaktuṃ svayaṃ gandharvarakṣitām<BR>
04,023.010c	striyas tv adoṣās tāṃ vaktum atas tvāṃ prabravīmy aham<BR>
04,023.011a	atha muktā bhayāt kṛṣṇā sūtaputrān nirasya ca<BR>
04,023.011c	mokṣitā bhīmasenena jagāma nagaraṃ prati<BR>
04,023.012a	trāsiteva mṛgī bālā śārdūlena manasvinī<BR>
04,023.012c	gātrāṇi vāsasī caiva prakṣālya salilena sā<BR>
04,023.013a	tāṃ dṛṣṭvā puruṣā rājan prādravanta diśo daśa<BR>
04,023.013c	gandharvāṇāṃ bhayatrastāḥ ke cid dṛṣṭīr nyamīlayan<BR>
04,023.013d*0482_001	pradudruvuś cāpy apare tathā janā<BR>
04,023.013d*0482_002	hastaiś ca cakṣūṃṣi pidhāya mohitāḥ<BR>
04,023.013d*0482_003	mā paśyata smeti ca tāṃ bruvantas<BR>
04,023.013d*0482_004	tathā janāś cakruśur ārtarūpāḥ<BR>
04,023.013d*0482_005	tām adya yaḥ paśyati rūpaśālinīṃ<BR>
04,023.013d*0482_006	śayīta bhagno 'tra yathaiva kīcakāḥ<BR>
04,023.013d*0482_007	iti bruvanto bhayavegacetanā<BR>
04,023.013d*0482_008	bhayena gandharvagatena mohitāḥ<BR>
04,023.014a	tato mahānasadvāri bhīmasenam avasthitam<BR>
04,023.014c	dadarśa rājan pāñcālī yathā mattaṃ mahādvipam<BR>
04,023.015a	taṃ vismayantī śanakaiḥ saṃjñābhir idam abravīt<BR>
04,023.015c	gandharvarājāya namo yenāsmi parimocitā<BR>
04,023.015d*0483_001	kīcakebhyo vinirdoṣām anāthāṃ vasatīṃ gṛhe<BR>
04,023.015d*0483_002	yo māṃ rakṣati saṃtrastāṃ gandharvāya namo 'stu te<BR>
04,023.016	bhīmasena uvāca<BR>
04,023.016a	ye yasyā vicarantīha puruṣā vaśavartinaḥ<BR>
04,023.016b*0484_001	teṣāṃ vaśagatā nityaṃ vicara tvaṃ yatheṣṭataḥ<BR>
04,023.016c	tasyās te vacanaṃ śrutvā anṛṇā vicaranty uta<BR>
04,023.017	vaiśaṃpāyana uvāca<BR>
04,023.017*0485_001	tayos tad vacanaṃ śrutvā jajñire netare janāḥ<BR>
04,023.017*0485_002	tataḥ pāñcālarājasya sutā cāpi jagāma ha<BR>
04,023.017a	tataḥ sā nartanāgāre dhanaṃjayam apaśyata<BR>
04,023.017c	rājñaḥ kanyā virāṭasya nartayānaṃ mahābhujam<BR>
04,023.018a	tatas tā nartanāgārād viniṣkramya sahārjunāḥ<BR>
04,023.018c	kanyā dadṛśur āyāntīṃ kṛṣṇāṃ kliṣṭām anāgasam<BR>
04,023.019	kanyā ūcuḥ<BR>
04,023.019a	diṣṭyā sairandhri muktāsi diṣṭyāsi punarāgatā<BR>
04,023.019c	diṣṭyā vinihatāḥ sūtā ye tvāṃ kliśyanty anāgasam<BR>
04,023.020	bṛhannaḍovāca<BR>
04,023.020a	kathaṃ sairandhri muktāsi kathaṃ pāpāś ca te hatāḥ<BR>
04,023.020c	icchāmi vai tava śrotuṃ sarvam eva yathātatham<BR>
04,023.021	sairandhry uvāca<BR>
04,023.021a	bṛhannaḍe kiṃ nu tava sairandhryā kāryam adya vai<BR>
04,023.021c	yā tvaṃ vasasi kalyāṇi sadā kanyāpure sukham<BR>
04,023.022a	na hi duḥkhaṃ samāpnoṣi sairandhrī yad upāśnute<BR>
04,023.022b*0486_001	sukhena vartase yeha na tad duḥkham avāpyate<BR>
04,023.022c	tena māṃ duḥkhitām evaṃ pṛcchase prahasann iva<BR>
04,023.023	bṛhannaḍovāca<BR>
04,023.023a	bṛhannaḍāpi kalyāṇi duḥkham āpnoty anuttamam<BR>
04,023.023c	tiryagyonigatā bāle na cainām avabudhyase<BR>
04,023.023d*0487_001	tvayā sahoṣitā cāsmi tvaṃ ca sarvaiḥ sahoṣitā<BR>
04,023.023d*0487_002	kliśyantyāṃ tvayi suśroṇi ko nu duḥkhaṃ na cintayet<BR>
04,023.023d*0487_003	na tu kena cid atyantaṃ kasya cid dhṛdayaṃ kva cit<BR>
04,023.023d*0487_004	vedituṃ śakyate nūnaṃ tena māṃ nāvabudhyase<BR>
04,023.023d*0488_001	tvattaḥ kṛcchrataraṃ vāsaṃ vaseyam aham aṅgane<BR>
04,023.023d*0489_001	kasya vai hṛdayaṃ kena vedituṃ pariśakyate<BR>
04,023.024	vaiśaṃpāyana uvāca<BR>
04,023.024a	tataḥ sahaiva kanyābhir draupadī rājaveśma tat<BR>
04,023.024c	praviveśa sudeṣṇāyāḥ samīpam apalāyinī<BR>
04,023.025a	tām abravīd rājaputrī virāṭavacanād idam<BR>
04,023.025c	sairandhri gamyatāṃ śīghraṃ yatra kāmayase gatim<BR>
04,023.026a	rājā bibheti bhadraṃ te gandharvebhyaḥ parābhavāt<BR>
04,023.026c	tvaṃ cāpi taruṇī subhru rūpeṇāpratimā bhuvi<BR>
04,023.026d*0490_001	puṃsām iṣṭaś ca viṣayo gandharvāś cātikopanāḥ<BR>
04,023.026d*0491_001	cittāni ca nṛṇāṃ śubhre raktāni sparśaje sukhe<BR>
04,023.026d*0491_002	tasmāt tvatto bhayaṃ mahyaṃ rāṣṭrasya nagarasya ca<BR>
04,023.026d*0491_003	gacchādyaiva yatheṣṭaṃ tvaṃ nagarād yatra raṃsyase<BR>
04,023.026d*0491_004	tvannimittaṃ śubhe mahyaṃ sarve bandhujanā hatāḥ<BR>
04,023.026d*0491_005	nṛśaṃsā khalu te buddhir bhrātṝṇāṃ me kṛto vadhaḥ<BR>
04,023.026d*0491_006	tasmād gandharvarājebhyo bhayam adya pravartate<BR>
04,023.026d*0491_007	yatheṣṭaṃ gaccha sairandhri iha svasti yathā bhavet<BR>
04,023.026d*0491_007	vaiśaṃpāyanaḥ<BR>
04,023.026d*0491_008	sudeṣṇāvacanaṃ śrutvā sairandhrī cedam abravīt<BR>
04,023.027	sairandhry uvāca<BR>
04,023.027a	trayodaśāhamātraṃ me rājā kṣamatu bhāmini<BR>
04,023.027c	kṛtakṛtyā bhaviṣyanti gandharvās te na saṃśayaḥ<BR>
04,023.028a	tato māṃ te 'paneṣyanti kariṣyanti ca te priyam<BR>
04,023.028c	dhruvaṃ ca śreyasā rājā yokṣyate saha bāndhavaiḥ<BR>
04,023.028d*0492_001	evam uktātha kaikeyī nṛpāyoktvā parāmṛśat<BR>
04,023.028d*0492_002	pūrṇakāmā kṛtā kṛṣṇā vāyuputreṇa cāvasat<BR>
04,023.028d*0493_001	rājñā kṛtopakārāś ca kṛtajñāś ca sadā śubhe<BR>
04,023.028d*0493_002	sādhavaś ca balotsiktāḥ kṛtapratikṛtepsavaḥ<BR>
04,023.028d*0493_003	arthinī prabravīmy eṣā yadvā tadveti cintaya<BR>
04,023.028d*0493_004	vaiśaṃpāyanaḥ<BR>
04,023.028d*0493_004	bharasva tad aharmātraṃ tat te śreyo bhaviṣyati<BR>
04,023.028d*0493_005	tasyās tad vacanaṃ śrutvā kaikeyī duḥkhamohitā<BR>
04,023.028d*0493_006	uvāca draupadīm ārtā bhrātṛvyasanakarśitā<BR>
04,023.028d*0493_007	vasa bhadre yatheṣṭaṃ tvaṃ tvām ahaṃ śaraṇaṃ gatā<BR>
04,023.028d*0493_008	trāyasva mama bhartāraṃ putrāṃś caiva viśeṣataḥ<BR>
04,024.000*0494_001	iti pāṇḍavanigūḍhavāsasaṃvatsaracaritam abhidhāya pārāśaryaḥ<BR>
04,024.000*0494_002	kīcakavadhāntaṃ yatra trayodaśāham ajñā(na)taśeṣavāsanivṛttaye<BR>
04,024.000*0494_003	kurupatikāryānusaṃdhānāya dūrānveṣitaphalāvāptaye hi suyodhanādīnāṃ<BR>
04,024.000*0494_004	cārapratyācāram abhidhātum āha<BR>
04,024.001	vaiśaṃpāyana uvāca<BR>
04,024.001*0495_001	kīcake tu hate rājā virāṭaḥ paravīrahā<BR>
04,024.001*0495_002	śokam āhārayat tīvraṃ sāmātyaḥ sapurohitaḥ<BR>
04,024.001a	kīcakasya tu ghātena sānujasya viśāṃ pate<BR>
04,024.001c	atyāhitaṃ cintayitvā vyasmayanta pṛthagjanāḥ<BR>
04,024.002a	tasmin pure janapade saṃjalpo 'bhūc ca sarvaśaḥ<BR>
04,024.002c	śauryād dhi vallabho rājño mahāsattvaś ca kīcakaḥ<BR>
04,024.002d*0496_001	sāṃparāye parikruṣṭo balavān durjayo raṇe<BR>
04,024.003a	āsīt prahartā ca nṛṇāṃ dārāmarśī ca durmatiḥ<BR>
04,024.003c	sa hataḥ khalu pāpātmā gandharvair duṣṭapūruṣaḥ<BR>
04,024.004a	ity ajalpan mahārāja parānīkaviśātanam<BR>
04,024.004c	deśe deśe manuṣyāś ca kīcakaṃ duṣpradharṣaṇam<BR>
04,024.005a	atha vai dhārtarāṣṭreṇa prayuktā ye bahiścarāḥ<BR>
04,024.005c	mṛgayitvā bahūn grāmān rāṣṭrāṇi nagarāṇi ca<BR>
04,024.006a	saṃvidhāya yathādiṣṭaṃ yathādeśapradarśanam<BR>
04,024.006c	kṛtacintā nyavartanta te ca nāgapuraṃ prati<BR>
04,024.006d*0497_001	āgamya hāstinapuraṃ dhārtarāṣṭram ariṃdamam<BR>
04,024.007a	tatra dṛṣṭvā tu rājānaṃ kauravyaṃ dhṛtarāṣṭrajam<BR>
04,024.007b*0498_001	praṇamya śirasā bhūmau vardhayitvā jayāśiṣā<BR>
04,024.007b*0498_002	āsīnaṃ sūryasaṃkāśe kāñcane paramāsane<BR>
04,024.007b*0498_003	upāsyamānaṃ sacivair marudbhir iva vāsavam<BR>
04,024.007c	droṇakarṇakṛpaiḥ sārdhaṃ bhīṣmeṇa ca mahātmanā<BR>
04,024.007d*0499_001	vidvadbhir gāyakaiḥ sārdhaṃ kavibhiḥ stutipāṭhakaiḥ<BR>
04,024.007d*0499_002	anekair api rājanyaiḥ sevitaṃ saparicchadaiḥ<BR>
04,024.008a	saṃgataṃ bhrātṛbhiś cāpi trigartaiś ca mahārathaiḥ<BR>
04,024.008c	duryodhanaṃ sabhāmadhye āsīnam idam abruvan<BR>
04,024.009a	kṛto 'smābhiḥ paro yatnas teṣām anveṣaṇe sadā<BR>
04,024.009c	pāṇḍavānāṃ manuṣyendra tasmin mahati kānane<BR>
04,024.010a	nirjane mṛgasaṃkīrṇe nānādrumalatāvṛte<BR>
04,024.010c	latāpratānabahule nānāgulmasamāvṛte<BR>
04,024.011a	na ca vidmo gatā yena pārthāḥ syur dṛḍhavikramāḥ<BR>
04,024.011c	mārgamāṇāḥ padanyāsaṃ teṣu teṣu tathā tathā<BR>
04,024.012a	girikūṭeṣu tuṅgeṣu nānājanapadeṣu ca<BR>
04,024.012c	janākīrṇeṣu deśeṣu kharvaṭeṣu pureṣu ca<BR>
04,024.013a	narendra bahuśo 'nviṣṭā naiva vidmaś ca pāṇḍavān<BR>
04,024.013c	atyantabhāvaṃ naṣṭās te bhadraṃ tubhyaṃ nararṣabha<BR>
04,024.013d*0500_001	girīṇāṃ kūṭakuñjeṣu kandarāntarasānuṣu<BR>
04,024.013d*0500_002	nadīprasravaṇeṣv eva hradeṣu ca saraḥsu ca<BR>
04,024.013d*0500_003	gahvareṣu ca durgeṣu grāmeṣūpavaneṣu ca<BR>
04,024.013d*0500_004	durvijñeyā gatis teṣāṃ mṛgyante 'smābhir eva hi<BR>
04,024.013d*0500_005	gajavyālasamīpeṣu siṃhānte śarabhāntare<BR>
04,024.014a	vartmāny anviṣyamāṇās tu rathānāṃ rathasattama<BR>
04,024.014b*0501_001	na hi vidmo gatiṃ teṣāṃ vāsaṃ hi narasattama<BR>
04,024.014c	kaṃ cit kālaṃ manuṣyendra sūtānām anugā vayam<BR>
04,024.015a	mṛgayitvā yathānyāyaṃ viditārthāḥ sma tattvataḥ<BR>
04,024.015c	prāptā dvāravatīṃ sūtā ṛte pārthaiḥ paraṃtapa<BR>
04,024.015d*0502_001	santītare janapadā ye pārthān veṣibhir nṛpa<BR>
04,024.015d*0502_002	pravicitās te hy asmābhiḥ pṛthivīmaṇḍale 'khile<BR>
04,024.016a	na tatra pāṇḍavā rājan nāpi kṛṣṇā pativratā<BR>
04,024.016b*0503_001	naradeva yathoddiṣṭaṃ naiva vidma ca pāṇḍavān<BR>
04,024.016b*0503_002	nirvṛto bhava naṣṭās te svastho bhava paraṃtapa<BR>
04,024.016c	sarvathā vipranaṣṭās te namas te bharatarṣabha<BR>
04,024.017a	na hi vidmo gatiṃ teṣāṃ vāsaṃ vāpi mahātmanām<BR>
04,024.017c	pāṇḍavānāṃ pravṛttiṃ vā vidmaḥ karmāpi vā kṛtam<BR>
04,024.017d*0504_001	sarvā ca pṛthivī kṛtsnā saśailavanakānanā<BR>
04,024.017d*0504_002	sarāṣṭranagaragrāmā pattanaiś ca samanvitā<BR>
04,024.017d*0504_003	anveṣitā ca tatsarvaṃ na ca paśyāma pāṇḍavān<BR>
04,024.017e	sa naḥ śādhi manuṣyendra ata ūrdhvaṃ viśāṃ pate<BR>
04,024.018a	anveṣaṇe pāṇḍavānāṃ bhūyaḥ kiṃ karavāmahe<BR>
04,024.018c	imāṃ ca naḥ priyām īkṣa vācaṃ bhadravatīṃ śubhām<BR>
04,024.019a	yena trigartā nikṛtā balena mahatā nṛpa<BR>
04,024.019c	sūtena rājño matsyasya kīcakena mahātmanā<BR>
04,024.020a	sa hataḥ patitaḥ śete gandharvair niśi bhārata<BR>
04,024.020b*0505_001	syālo rājño virāṭasya senāpatir udāradhīḥ<BR>
04,024.020b*0505_002	sudeṣṇāyā mahāñ jyeṣṭhaḥ śūro vīro gatavyathaḥ<BR>
04,024.020b*0505_003	utsāhavān mahāvīryo nītimān balavān api<BR>
04,024.020b*0505_004	yuddhajño ripuvīraghnaḥ siṃhatulyaparākramaḥ<BR>
04,024.020b*0505_005	prajārakṣaṇadakṣaś ca śatrugrahaṇaśaktimān<BR>
04,024.020b*0505_006	vijitārir mahāyuddhe pracaṇḍo mānatatparaḥ<BR>
04,024.020b*0505_007	naranārīmanohlādī dhīro vāgmī raṇapriyaḥ<BR>
04,024.020b*0505_008	puṇyadharmārthakāmānāṃ bhājanaṃ manujottamaḥ<BR>
04,024.020b*0506_001	sa hato niśi gandharvaiḥ strīnimittaṃ narādhipa<BR>
04,024.020b*0507_001	gandharvāṇāṃ ca mahiṣī kā cid asti nitambinī<BR>
04,024.020b*0507_002	sairandhrī nāma tāṃ dṛpto duṣṭātmākāmayad balī<BR>
04,024.020c	adṛśyamānair duṣṭātmā saha bhrātṛbhir acyuta<BR>
04,024.020d*0508_001	suhṛdāś cātra nihatā yodhāś ca pravarā hatāḥ<BR>
04,024.020d*0509_001	ity evaṃ śrutam asmābhir gandharvair nihato niśi<BR>
04,024.020d*0509_002	bāndhavair bahubhiḥ sārdhaṃ kīcako nihato 'bhavat<BR>
04,024.020d*0509_003	adya prabhṛti rājendra pāṇḍavānveṣaṇaṃ prati<BR>
04,024.020d*0509_004	cārāṃs tān sarvataś cartuṃ preṣayeti matir hi naḥ<BR>
04,024.020d*0509_005	nihato niśi gandharvair duṣṭātmā bhrātṛbhiḥ saha<BR>
04,024.021a	priyam etad upaśrutya śatrūṇāṃ tu parābhavam<BR>
04,024.021b*0510_001	etāvac chrutam asmābhir bhadraṃ te 'stu narādhipa<BR>
04,024.021c	kṛtakṛtyaś ca kauravya vidhatsva yad anantaram<BR>
04,025.001	vaiśaṃpāyana uvāca<BR>
04,025.001a	tato duryodhano rājā śrutvā teṣāṃ vacas tadā<BR>
04,025.001c	ciram antarmanā bhūtvā pratyuvāca sabhāsadaḥ<BR>
04,025.001d*0511_001	jānann api mahārāja saśalyenāntarātmanā<BR>
04,025.001d*0511_002	kīcakasya vadhaṃ śrutvā na cākāram adarśayat<BR>
04,025.001d*0511_003	kevalaṃ śauryam ālambya gatasattva iva śvasan<BR>
04,025.001d*0511_004	bhūyaḥ pratyāgataprāṇo dhṛtarāṣṭrātmajo balī<BR>
04,025.001d*0512_001	śrutvā teṣāṃ vacas tāvac cintayām āsa kauravaḥ<BR>
04,025.002a	suduḥkhā khalu kāryāṇāṃ gatir vijñātum antataḥ<BR>
04,025.002c	tasmāt sarve udīkṣadhvaṃ kva nu syuḥ pāṇḍavā gatāḥ<BR>
04,025.003a	alpāvaśiṣṭaṃ kālasya gatabhūyiṣṭham antataḥ<BR>
04,025.003c	teṣām ajñātacaryāyām asmin varṣe trayodaśe<BR>
04,025.004a	asya varṣasya śeṣaṃ ced vyatīyur iha pāṇḍavāḥ<BR>
04,025.004c	nivṛttasamayās te hi satyavrataparāyaṇāḥ<BR>
04,025.005a	kṣaranta iva nāgendrāḥ sarva āśīviṣopamāḥ<BR>
04,025.005c	duḥkhā bhaveyuḥ saṃrabdhāḥ kauravān prati te dhruvam<BR>
04,025.005d*0513_001	vijñātavyā manuṣyendrās tarkayā supraṇītayā<BR>
04,025.005d*0513_002	nipuṇaiś cārapuruṣaiḥ prājñair dakṣaiḥ susaṃvṛtaiḥ<BR>
04,025.006a	arvāk kālasya vijñātāḥ kṛcchrarūpadharāḥ punaḥ<BR>
04,025.006c	praviśeyur jitakrodhās tāvad eva punar vanam<BR>
04,025.007a	tasmāt kṣipraṃ bubhutsadhvaṃ yathā no 'tyantam avyayam<BR>
04,025.007c	rājyaṃ nirdvandvam avyagraṃ niḥsapatnaṃ ciraṃ bhavet<BR>
04,025.008a	athābravīt tataḥ karṇaḥ kṣipraṃ gacchantu bhārata<BR>
04,025.008a*0515_001	satyadharmārthasaṃyutam<BR>
04,025.008a*0515_002	karṇaḥ<BR>
04,025.008a*0515_003	ete punar na gacchantu<BR>
04,025.008c	anye dhūrtatarā dakṣā nibhṛtāḥ sādhukāriṇaḥ<BR>
04,025.008d*0514_001	duryodhanenaivam ukte vacane 'tīva duḥkhinā<BR>
04,025.009a	carantu deśān saṃvītāḥ sphītāñ janapadākulān<BR>
04,025.009c	tatra goṣṭhīṣv athānyāsu siddhapravrajiteṣu ca<BR>
04,025.009d*0516_001	paricāreṣu tīrtheṣu grāmeṣu nagareṣu ca<BR>
04,025.010a	paricāreṣu tīrtheṣu vividheṣv ākareṣu ca<BR>
04,025.010c	vijñātavyā manuṣyais tais tarkayā suvinītayā<BR>
04,025.011a	vividhais tatparaiḥ samyak tajjñair nipuṇasaṃvṛtaiḥ<BR>
04,025.011c	anveṣṭavyāś ca nipuṇaṃ pāṇḍavāś channavāsinaḥ<BR>
04,025.012a	nadīkuñjeṣu tīrtheṣu grāmeṣu nagareṣu ca<BR>
04,025.012c	āśrameṣu ca ramyeṣu parvateṣu guhāsu ca<BR>
04,025.013a	athāgrajānantarajaḥ pāpabhāvānurāgiṇam<BR>
04,025.013c	jyeṣṭhaṃ duḥśāsanas tatra bhrātā bhrātaram abravīt<BR>
04,025.013d*0517_001	yeṣu naḥ pratyayo rājaṃś cāreṣu manujādhipa<BR>
04,025.013d*0518_001	te yāntu dattadeyā vai bhūyas tān parimārgitum<BR>
04,025.013d*0519_001	tān ahaṃ preṣayiṣyāmi yatanto dṛḍhabhaktayaḥ<BR>
04,025.013d*0520_001	etan mataṃ mahārāja madīyaṃ priyadarśana<BR>
04,025.013d*0521_001	apare tatra gacchantu carāḥ pracchannacāriṇaḥ<BR>
04,025.014a	etac ca karṇo yat prāha sarvam īkṣāmahe tathā<BR>
04,025.014b*0522_001	ghrāṇaiḥ paśyanti paśavo vedaiḥ paśyanti brāhmaṇāḥ<BR>
04,025.014b*0522_002	cāraiḥ paśyanti rājānaś cakṣurbhyām itare janāḥ<BR>
04,025.014c	yathoddiṣṭaṃ carāḥ sarve mṛgayantu tatas tataḥ<BR>
04,025.014e	ete cānye ca bhūyāṃso deśād deśaṃ yathāvidhi<BR>
04,025.015a	na tu teṣāṃ gatir vāsaḥ pravṛttiś copalabhyate<BR>
04,025.015c	atyāhitaṃ vā gūḍhās te pāraṃ vormimato gatāḥ<BR>
04,025.015d*0523_001	pratyāhartuṃ ca mūḍhās te pathi nāśam ato gatāḥ<BR>
04,025.016a	vyālair vāpi mahāraṇye bhakṣitāḥ śūramāninaḥ<BR>
04,025.016b*0524_001	dvīpaṃ vā paramaṃ prāptā giridurgaṃ vanāni vā<BR>
04,025.016b*0524_002	hīnadarpā nirāśās te bhakṣitā vāpi rākṣasaiḥ<BR>
04,025.016c	atha vā viṣamaṃ prāpya vinaṣṭāḥ śāśvatīḥ samāḥ<BR>
04,025.017a	tasmān mānasam avyagraṃ kṛtvā tvaṃ kurunandana<BR>
04,025.017c	kuru kāryaṃ yathotsāhaṃ manyase yan narādhipa<BR>
04,026.001	vaiśaṃpāyana uvāca<BR>
04,026.001a	athābravīn mahāvīryo droṇas tattvārthadarśivān<BR>
04,026.001c	na tādṛśā vinaśyanti nāpi yānti parābhavam<BR>
04,026.002a	śūrāś ca kṛtavidyāś ca buddhimanto jitendriyāḥ<BR>
04,026.002c	dharmajñāś ca kṛtajñāś ca dharmarājam anuvratāḥ<BR>
04,026.003a	nītidharmārthatattvajñaṃ pitṛvac ca samāhitam<BR>
04,026.003c	dharme sthitaṃ satyadhṛtiṃ jyeṣṭhaṃ jyeṣṭhāpacāyinam<BR>
04,026.004a	anuvratā mahātmānaṃ bhrātaraṃ bhrātaro nṛpa<BR>
04,026.004c	ajātaśatruṃ hrīmantaṃ taṃ ca bhrātṝn anuvratam<BR>
04,026.005a	teṣāṃ tathā vidheyānāṃ nibhṛtānāṃ mahātmanām<BR>
04,026.005c	kimarthaṃ nītimān pārthaḥ śreyo naiṣāṃ kariṣyati<BR>
04,026.006a	tasmād yatnāt pratīkṣante kālasyodayam āgatam<BR>
04,026.006c	na hi te nāśam ṛccheyur iti paśyāmy ahaṃ dhiyā<BR>
04,026.007a	sāṃprataṃ caiva yat kāryaṃ tac ca kṣipram akālikam<BR>
04,026.007c	kriyatāṃ sādhu saṃcintya vāsaś caiṣāṃ pracintyatām<BR>
04,026.007d*0525_001	tathābhivādinaṃ matsyaṃ kauraveyāḥ pṛthak pṛthak<BR>
04,026.007d*0525_002	ūcuḥ prāñjalayaḥ sarve yudhiṣṭhirapurogamāḥ<BR>
04,026.007d*0525_003	pratinandāma te vākyaṃ sarva eva viśāṃ pate<BR>
04,026.008a	yathāvat pāṇḍuputrāṇāṃ sarvārtheṣu dhṛtātmanām<BR>
04,026.008b*0526_001	pravṛttir upalabhyeta tathā nītir vidhīyatām<BR>
04,026.008b*0526_002	sarvopāyair yatasva tvaṃ yathā paśyasi pāṇḍavān<BR>
04,026.008c	durjñeyāḥ khalu śūrās te apāpās tapasā vṛtāḥ<BR>
04,026.009a	śuddhātmā guṇavān pārthaḥ satyavān nītimāñ śuciḥ<BR>
04,026.009c	tejorāśir asaṃkhyeyo gṛhṇīyād api cakṣuṣī<BR>
04,026.010a	vijñāya kriyatāṃ tasmād bhūyaś ca mṛgayāmahe<BR>
04,026.010c	brāhmaṇaiś cārakaiḥ siddhair ye cānye tadvido janāḥ<BR>
04,027.001	vaiśaṃpāyana uvāca<BR>
04,027.001a	tataḥ śāṃtanavo bhīṣmo bharatānāṃ pitāmahaḥ<BR>
04,027.001c	śrutavān deśakālajñas tattvajñaḥ sarvadharmavit<BR>
04,027.002a	ācāryavākyoparame tad vākyam abhisaṃdadhat<BR>
04,027.002c	hitārthaṃ sa uvācemāṃ bhāratīṃ bhāratān prati<BR>
04,027.003a	yudhiṣṭhire samāsaktāṃ dharmajñe dharmasaṃśritām<BR>
04,027.003b*0527_001	pāṇḍave nityam avyagrāṃ giraṃ bhīṣmaḥ samādade<BR>
04,027.003c	asatsu durlabhāṃ nityaṃ satāṃ cābhimatāṃ sadā<BR>
04,027.003e	bhīṣmaḥ samavadat tatra giraṃ sādhubhir arcitām<BR>
04,027.004a	yathaiṣa brāhmaṇaḥ prāha droṇaḥ sarvārthatattvavit<BR>
04,027.004b*0528_001	tad vākyam abhinandāmi na me 'sty atra vicāraṇā<BR>
04,027.004b*0529_001	niḥsaṃśayaṃ tathaivaitad bhūyaś caināṃ vibodhata<BR>
04,027.004c	sarvalakṣaṇasaṃpannā nāśaṃ nārhanti pāṇḍavāḥ<BR>
04,027.005a	śrutavṛttopasaṃpannāḥ sādhuvratasamanvitāḥ<BR>
04,027.005c	vṛddhānuśāsane magnāḥ satyavrataparāyaṇāḥ<BR>
04,027.006a	samayaṃ samayajñās te pālayantaḥ śucivratāḥ<BR>
04,027.006c	nāvasīditum arhanti udvahantaḥ satāṃ dhuram<BR>
04,027.006d*0530_001	kṣatradharmaratā nityaṃ keśavānugatāḥ sadā<BR>
04,027.006d*0530_002	pravīrapuruṣās te vai mahātmāno mahābalāḥ<BR>
04,027.007a	dharmataś caiva guptās te svavīryeṇa ca pāṇḍavāḥ<BR>
04,027.007c	na nāśam adhigaccheyur iti me dhīyate matiḥ<BR>
04,027.008a	tatra buddhiṃ praṇeṣyāmi pāṇḍavān prati bhārata<BR>
04,027.008c	na tu nītiḥ sunītasya śakyate 'nveṣituṃ paraiḥ<BR>
04,027.009a	yat tu śakyam ihāsmābhis tān vai saṃcintya pāṇḍavān<BR>
04,027.009c	buddhyā pravaktuṃ na drohāt pravakṣyāmi nibodha tat<BR>
04,027.009d*0531_001	na tv iyaṃ mādṛśair nītis tasya vācyā kathaṃ cana<BR>
04,027.010a	sā tv iyaṃ sādhu vaktavyā na tv anītiḥ kathaṃ cana<BR>
04,027.010c	vṛddhānuśāsane tāta tiṣṭhataḥ satyaśīlinaḥ<BR>
04,027.010d*0532_001	ayuktaṃ tu mayā vaktuṃ tulyā me kurupāṇḍavāḥ<BR>
04,027.010d*0532_002	nivāsaṃ pāṇḍuputrāṇāṃ saṃcintya ca vadāmy aham<BR>
04,027.010d*0532_003	bahunā kiṃ pralāpena yato dharmas tato jayaḥ<BR>
04,027.011a	avaśyaṃ tv iha dhīreṇa satāṃ madhye vivakṣatā<BR>
04,027.011c	yathāmati vivaktavyaṃ sarvaśo dharmalipsayā<BR>
04,027.012a	tatra nāhaṃ tathā manye yathāyam itaro janaḥ<BR>
04,027.012b*0533_001	nivāsaṃ dharmarājasya varṣe 'smin vai trayodaśe<BR>
04,027.012b*0533_002	tatra tāta na teṣāṃ hi rājñāṃ bhāvyam asāṃpratam<BR>
04,027.012b*0534_001	nivāsaṃ pāṇḍuputrāṇāṃ śṛṇuṣva manujādhipa<BR>
04,027.012b*0535_001	bhrātṛbhiḥ sahito vīraiḥ kṛṣṇayā ca mahāyaśāḥ<BR>
04,027.012b*0535_002	kimarthaṃ sa mahārājo nātmaśreyo bhaviṣyati<BR>
04,027.012b*0535_003	pāṇḍavo nikṛtaḥ pūrvaṃ yathāvad viditaṃ tava<BR>
04,027.012b*0535_004	kleśitaś ca pure nityaṃ rājyakāmaiś ca sāṃpratam<BR>
04,027.012b*0535_005	channaś carati tasmāt sa prakṛtyā nītimān nṛpaḥ<BR>
04,027.012b*0535_006	varṣam ekaṃ susaṃchannam uṣya vāsam anuttamam<BR>
04,027.012b*0535_007	āyāti codaye kāle kṣipraṃ drakṣyasi pāṇḍavam<BR>
04,027.012b*0535_008	sodaraiḥ sahitaṃ vīraṃ draupadyā ca paraṃtapa<BR>
04,027.012b*0535_009	saṃvidhatsva mahābāho yathā na syāt sukhodayaḥ<BR>
04,027.012b*0535_010	yasmin sa rājā vasatiś channaḥ sattvabhṛtāṃ varaḥ<BR>
04,027.012b*0535_011	bhaviṣyanti narās tatra rāgamohavivarjitāḥ<BR>
04,027.012b*0535_012	nādhayo hi mahārāja na vyādhiḥ kṣatriyarṣabha<BR>
04,027.012c	pure janapade vāpi yatra rājā yudhiṣṭhiraḥ<BR>
04,027.012d*0536_001	dānaśīlo vadānyaś ca nibhṛto hrīniṣedhakaḥ<BR>
04,027.012d*0536_002	jano janapade bhāvyo yatra rājā yudhiṣṭhiraḥ<BR>
04,027.012d*0536_003	priyavādī sadā dānto bhavyaḥ satyaparo janaḥ<BR>
04,027.012d*0536_004	hṛṣṭaḥ puṣṭaḥ śucir dakṣo yatra rājā yudhiṣṭhiraḥ<BR>
04,027.013a	nāsūyako na cāpīrṣur nātivādī na matsarī<BR>
04,027.013c	bhaviṣyati janas tatra svaṃ svaṃ dharmam anuvrataḥ<BR>
04,027.014a	brahmaghoṣāś ca bhūyāṃsaḥ pūrṇāhutyas tathaiva ca<BR>
04,027.014c	kratavaś ca bhaviṣyanti bhūyāṃso bhūridakṣiṇāḥ<BR>
04,027.015a	sadā ca tatra parjanyaḥ samyag varṣī na saṃśayaḥ<BR>
04,027.015c	saṃpannasasyā ca mahī nirītīkā bhaviṣyati<BR>
04,027.016a	rasavanti ca dhānyāni guṇavanti phalāni ca<BR>
04,027.016c	gandhavanti ca mālyāni śubhaśabdā ca bhāratī<BR>
04,027.017a	vāyuś ca sukhasaṃsparśo niṣpratīpaṃ ca darśanam<BR>
04,027.017b*0537_001	na rogās tatra vidyante vadhabandhā na santi ca<BR>
04,027.017b*0537_002	na corā na hi dambhāś ca na ca bādhā bhavanti ca<BR>
04,027.017b*0537_003	nāśaktā na ca duṣṭāś ca yatra rājā yudhiṣṭhiraḥ<BR>
04,027.017c	bhayaṃ nābhyāviśet tatra yatra rājā yudhiṣṭhiraḥ<BR>
04,027.018a	gāvaś ca bahulās tatra na kṛśā na ca durduhāḥ<BR>
04,027.018c	payāṃsi dadhisarpīṃṣi rasavanti hitāni ca<BR>
04,027.018d*0538_001	salilāni prasannāni sarve bhāvāś ca śobhanāḥ<BR>
04,027.019a	guṇavanti ca pānāni bhojyāni rasavanti ca<BR>
04,027.019c	tatra deśe bhaviṣyanti yatra rājā yudhiṣṭhiraḥ<BR>
04,027.020a	rasāḥ sparśāś ca gandhāś ca śabdāś cāpi guṇānvitāḥ<BR>
04,027.020c	dṛśyāni ca prasannāni yatra rājā yudhiṣṭhiraḥ<BR>
04,027.020d*0539_001	dharmāś ca tatra dṛśyante sevitāś ca dvijātibhiḥ<BR>
04,027.021a	svaiḥ svair guṇaiḥ susaṃyuktās tasmin varṣe trayodaśe<BR>
04,027.021c	deśe tasmin bhaviṣyanti tāta pāṇḍavasaṃyute<BR>
04,027.022a	saṃprītimāñ janas tatra saṃtuṣṭaḥ śucir avyayaḥ<BR>
04,027.022c	devatātithipūjāsu sarvabhūtānurāgavān<BR>
04,027.023a	iṣṭadāno mahotsāhaḥ śaśvad dharmaparāyaṇaḥ<BR>
04,027.023c	aśubhadviṭ śubhaprepsur nityayajñaḥ śubhavrataḥ<BR>
04,027.023e	bhaviṣyati janas tatra yatra rājā yudhiṣṭhiraḥ<BR>
04,027.023f*0540_001	nityotsavapramudito nityahṛṣṭaḥ śriyā vṛtaḥ<BR>
04,027.023f*0540_002	bhaviṣyati nivāso 'yaṃ yatra rājā yudhiṣṭhiraḥ<BR>
04,027.024a	tyaktavākyānṛtas tāta śubhakalyāṇamaṅgalaḥ<BR>
04,027.024c	śubhārthepsuḥ śubhamatir yatra rājā yudhiṣṭhiraḥ<BR>
04,027.024d*0541_001	sarvabhūtadayāyuktaḥ sadā nirmalamānasaḥ<BR>
04,027.024d*0542_001	anirdiśyaḥ sa dharmātmā dvijair api hi bhārata<BR>
04,027.024e	bhaviṣyati janas tatra nityaṃ ceṣṭapriyavrataḥ<BR>
04,027.025a	dharmātmā sa tadādṛśyaḥ so 'pi tāta dvijātibhiḥ<BR>
04,027.025c	kiṃ punaḥ prākṛtaiḥ pārthaḥ śakyo vijñātum antataḥ<BR>
04,027.026a	yasmin satyaṃ dhṛtir dānaṃ parā śāntir dhruvā kṣamā<BR>
04,027.026c	hrīḥ śrīḥ kīrtiḥ paraṃ teja ānṛśaṃsyam athārjavam<BR>
04,027.027a	tasmāt tatra nivāsaṃ tu channaṃ satreṇa dhīmataḥ<BR>
04,027.027c	gatiṃ vā paramāṃ tasya notsahe vaktum anyathā<BR>
04,027.028a	evam etat tu saṃcintya yatkṛtaṃ manyase hitam<BR>
04,027.028c	tat kṣipraṃ kuru kauravya yady evaṃ śraddadhāsi me<BR>
04,027.028d*0543_001	kulasya hi kṣamaṃ tāta yad ahaṃ tad bravīmi te<BR>
04,028.001	vaiśaṃpāyana uvāca<BR>
04,028.001a	tataḥ śāradvato vākyam ity uvāca kṛpas tadā<BR>
04,028.001c	yuktaṃ prāptaṃ ca vṛddhena pāṇḍavān prati bhāṣitam<BR>
04,028.002a	dharmārthasahitaṃ ślakṣṇaṃ tattvataś ca sahetumat<BR>
04,028.002c	tatrānurūpaṃ bhīṣmeṇa mamāpy atra giraṃ śṛṇu<BR>
04,028.003a	teṣāṃ caiva gatis tīrthair vāsaś caiṣāṃ pracintyatām<BR>
04,028.003c	nītir vidhīyatāṃ cāpi sāṃprataṃ yā hitā bhavet<BR>
04,028.004a	nāvajñeyo ripus tāta prākṛto 'pi bubhūṣatā<BR>
04,028.004c	kiṃ punaḥ pāṇḍavās tāta sarvāstrakuśalā raṇe<BR>
04,028.005a	tasmāt satraṃ praviṣṭeṣu pāṇḍaveṣu mahātmasu<BR>
04,028.005c	gūḍhabhāveṣu channeṣu kāle codayam āgate<BR>
04,028.006a	svarāṣṭrapararāṣṭreṣu jñātavyaṃ balam ātmanaḥ<BR>
04,028.006c	udaye pāṇḍavānāṃ ca prāpte kāle na saṃśayaḥ<BR>
04,028.006d*0544_001	nivāsaṃ pāṇḍuputrāṇāṃ darśane mṛgayāmahe<BR>
04,028.007a	nivṛttasamayāḥ pārthā mahātmāno mahābalāḥ<BR>
04,028.007c	mahotsāhā bhaviṣyanti pāṇḍavā hy atitejasaḥ<BR>
04,028.008a	tasmād balaṃ ca kośaṃ ca nītiś cāpi vidhīyatām<BR>
04,028.008c	yathā kālodaye prāpte samyak taiḥ saṃdadhāmahe<BR>
04,028.009a	tāta manyāmi tat sarvaṃ budhyasva balam ātmanaḥ<BR>
04,028.009c	niyataṃ sarvamitreṣu balavatsv abaleṣu ca<BR>
04,028.010a	uccāvacaṃ balaṃ jñātvā madhyasthaṃ cāpi bhārata<BR>
04,028.010c	prahṛṣṭam aprahṛṣṭaṃ ca saṃdadhāma tathā paraiḥ<BR>
04,028.011a	sāmnā bhedena dānena daṇḍena balikarmaṇā<BR>
04,028.011c	nyāyenānamya ca parān balāc cānamya durbalān<BR>
04,028.012a	sāntvayitvā ca mitrāṇi balaṃ cābhāṣyatāṃ sukham<BR>
04,028.012c	sakośabalasaṃvṛddhaḥ samyak siddhim avāpsyasi<BR>
04,028.013a	yotsyase cāpi balibhir aribhiḥ pratyupasthitaiḥ<BR>
04,028.013c	anyais tvaṃ pāṇḍavair vāpi hīnasvabalavāhanaiḥ<BR>
04,028.014a	evaṃ sarvaṃ viniścitya vyavasāyaṃ svadharmataḥ<BR>
04,028.014c	yathākālaṃ manuṣyendra ciraṃ sukham avāpsyasi<BR>
04,028.014d@027_0000	vaiśaṃpāyanaḥ<BR>
04,028.014d@027_0001	tato duryodhano vākyaṃ śrutvā teṣāṃ mahātmanām<BR>
04,028.014d@027_0002	muhūrtam iva saṃcintya sacivān idam abravīt<BR>
04,028.014d@027_0003	śrutaṃ hy etan mayā pūrvaṃ kathāsu janasaṃsadi<BR>
04,028.014d@027_0004	dhīrāṇāṃ śāstraviduṣāṃ prājñānāṃ matiniścaye<BR>
04,028.014d@027_0005	kṛtīnāṃ sāraphalgutve jānāmi nayacakṣuṣā<BR>
04,028.014d@027_0006	sattve bāhubale dhairye prāṇe śārīrasaṃbhave<BR>
04,028.014d@027_0007	sāṃprataṃ mānuṣe loke sadaityanararākṣase<BR>
04,028.014d@027_0008	catvāras tu naravyāghrā bale śakropamā bhuvi<BR>
04,028.014d@027_0009	uttamāḥ prāṇināṃ teṣāṃ nāsti kaś cid bale samaḥ<BR>
04,028.014d@027_0010	samaprāṇabalā nityaṃ saṃpūrṇabalapauruṣāḥ<BR>
04,028.014d@027_0011	baladevaś ca bhīmaś ca madrarājaś ca vīryavān<BR>
04,028.014d@027_0012	caturthaḥ kīcakas teṣāṃ pañcamaṃ nānuśuśrumaḥ<BR>
04,028.014d@027_0013	anyonyānantarabalāḥ parasparajayaiṣiṇaḥ<BR>
04,028.014d@027_0014	bāhuyuddham abhīpsanto nityaṃ saṃrabdhamānasāḥ<BR>
04,028.014d@027_0015	tenāham avagacchāmi pratyayena vṛkodaram<BR>
04,028.014d@027_0016	manasy abhiniviṣṭaṃ me vyaktaṃ jīvanti pāṇḍavāḥ<BR>
04,028.014d@027_0017	tatrāhaṃ kīcakaṃ manye bhīmasenena māritam<BR>
04,028.014d@027_0018	sairandhrīṃ draupadīṃ manye nātra kāryā vicāraṇā<BR>
04,028.014d@027_0019	śaṅke kṛṣṇānimittaṃ tu bhīmasenena kīcakaḥ<BR>
04,028.014d@027_0020	gandharvavyapadeśena hato niśi mahābalaḥ<BR>
04,028.014d@027_0021	ko hi śakto 'paro bhīmāt kīcakaṃ hantum ojasā<BR>
04,028.014d@027_0022	śastraṃ vinā bāhuvīryāt tathā sarvāṅgacūrṇitam<BR>
04,028.014d@027_0023	mardituṃ vā tathā śīghraṃ carmamāṃsāsthicūrṇitam<BR>
04,028.014d@027_0024	rūpam anyat samāsthāya bhīmasyaitad viceṣṭitam<BR>
04,028.014d@027_0025	dhruvaṃ kṛṣṇānimittaṃ tu bhīmasenena sūtajaḥ<BR>
04,028.014d@027_0026	gandharvavyapadeśena hato niśi na saṃśayaḥ<BR>
04,028.014d@027_0027	pitāmahena ye coktā deśasya ca janasya ca<BR>
04,028.014d@027_0028	guṇās te matsyarāṣṭreṣu bahuśo 'pi mayā śrutāḥ<BR>
04,028.014d@027_0029	virāṭanagare manye pāṇḍavāś channacāriṇaḥ<BR>
04,028.014d@027_0030	nivasanti pure ramye tatra yātrā vidhīyatām<BR>
04,028.014d@027_0031	matsyarāṣṭraṃ gamiṣyāmo grahīṣyāmaś ca godhanam<BR>
04,028.014d@027_0032	gṛhīte godhane nūnaṃ te 'pi yotsyanti pāṇḍavāḥ<BR>
04,028.014d@027_0033	apūrṇe samaye cāpi yadi paśyāma pāṇḍavān<BR>
04,028.014d@027_0034	dvādaśānyāni varṣāṇi pravekṣyanti punar vanam<BR>
04,028.014d@027_0035	tasmād anyatareṇāpi lābho 'smākaṃ bhaviṣyati<BR>
04,028.014d@027_0036	kośavṛddhir ihāsmākaṃ śatrūṇāṃ nidhanaṃ bhavet<BR>
04,028.014d@027_0037	kathaṃ suyodhanaṃ gacched yudhiṣṭhirabhṛtaḥ purā<BR>
04,028.014d@027_0038	etac cāpi vadaty eṣa mātsyaḥ paribhavān mayi<BR>
04,028.014d@027_0039	tasmāt kartavyam etad vai tasmin yātrā vidhīyatām<BR>
04,028.014d@027_0040	etat sunītaṃ manye 'haṃ sarveṣāṃ yadi rocate<BR>
04,029.001	vaiśaṃpāyana uvāca<BR>
04,029.001a	atha rājā trigartānāṃ suśarmā rathayūthapaḥ<BR>
04,029.001b*0545_001	pūrvam ābhāṣya karṇena tathā duḥśāsanena ca<BR>
04,029.001c	prāptakālam idaṃ vākyam uvāca tvarito bhṛśam<BR>
04,029.002a	asakṛn nikṛtaḥ pūrvaṃ matsyaiḥ sālveyakaiḥ saha<BR>
04,029.002c	sūtena caiva matsyasya kīcakena punaḥ punaḥ<BR>
04,029.003a	bādhito bandhubhiḥ sārdhaṃ balād balavatā vibho<BR>
04,029.003c	sa karṇam abhyudīkṣyātha duryodhanam abhāṣata<BR>
04,029.004a	asakṛn matsyarājñā me rāṣṭraṃ bādhitam ojasā<BR>
04,029.004c	praṇetā kīcakaś cāsya balavān abhavat purā<BR>
04,029.005a	krūro 'marṣī sa duṣṭātmā bhuvi prakhyātavikramaḥ<BR>
04,029.005c	nihatas tatra gandharvaiḥ pāpakarmā nṛśaṃsavān<BR>
04,029.006a	tasmiṃś ca nihate rājan hīnadarpo nirāśrayaḥ<BR>
04,029.006c	bhaviṣyati nirutsāho virāṭa iti me matiḥ<BR>
04,029.007a	tatra yātrā mama matā yadi te rocate 'nagha<BR>
04,029.007c	kauravāṇāṃ ca sarveṣāṃ karṇasya ca mahātmanaḥ<BR>
04,029.008a	etat prāptam ahaṃ manye kāryam ātyayikaṃ hitam<BR>
04,029.008c	rāṣṭraṃ tasyābhiyātv āśu bahudhānyasamākulam<BR>
04,029.009a	ādadāmo 'sya ratnāni vividhāni vasūni ca<BR>
04,029.009c	grāmān rāṣṭrāṇi vā tasya hariṣyāmo vibhāgaśaḥ<BR>
04,029.010a	atha vā gosahasrāṇi bahūni ca śubhāni ca<BR>
04,029.010b*0546_001	vidhamitvā hariṣyāmaḥ praviśya ca purād balam<BR>
04,029.010c	vividhāni hariṣyāmaḥ pratipīḍya puraṃ balāt<BR>
04,029.011a	kauravaiḥ saha saṃgamya trigartaiś ca viśāṃ pate<BR>
04,029.011c	gās tasyāpaharāmāśu saha sarvaiḥ susaṃhatāḥ<BR>
04,029.012a	saṃdhiṃ vā tena kṛtvā tu nibadhnīmo 'sya pauruṣam<BR>
04,029.012c	hatvā cāsya camūṃ kṛtsnāṃ vaśam anvānayāmahe<BR>
04,029.013a	taṃ vaśe nyāyataḥ kṛtvā sukhaṃ vatsyāmahe vayam<BR>
04,029.013c	bhavato balavṛddhiś ca bhaviṣyati na saṃśayaḥ<BR>
04,029.014a	tac chrutvā vacanaṃ tasya karṇo rājānam abravīt<BR>
04,029.014c	sūktaṃ suśarmaṇā vākyaṃ prāptakālaṃ hitaṃ ca naḥ<BR>
04,029.015a	tasmāt kṣipraṃ viniryāmo yojayitvā varūthinīm<BR>
04,029.015b*0547_001	yady etat te 'bhirucitaṃ mama caitad dhi rocate<BR>
04,029.015c	vibhajya cāpy anīkāni yathā vā manyase 'nagha<BR>
04,029.016a	prajñāvān kuruvṛddho 'yaṃ sarveṣāṃ naḥ pitāmahaḥ<BR>
04,029.016c	ācāryaś ca tathā droṇaḥ kṛpaḥ śāradvatas tathā<BR>
04,029.017a	manyante te yathā sarve tathā yātrā vidhīyatām<BR>
04,029.017c	saṃmantrya cāśu gacchāmaḥ sādhanārthaṃ mahīpateḥ<BR>
04,029.018a	kiṃ ca naḥ pāṇḍavaiḥ kāryaṃ hīnārthabalapauruṣaiḥ<BR>
04,029.018c	atyarthaṃ vā pranaṣṭās te prāptā vāpi yamakṣayam<BR>
04,029.018d*0548_001	tad bhavāṃś caturaṅgeṇa balena mahatā vṛtaḥ<BR>
04,029.019a	yāmo rājann anudvignā virāṭaviṣayaṃ vayam<BR>
04,029.019c	ādāsyāmo hi gās tasya vividhāni vasūni ca<BR>
04,029.019d@028_0000	duryodhana uvāca<BR>
04,029.019d@028_0001	uktam etad vidheyaṃ vā vākyam uktaṃ tvayānagha<BR>
04,029.019d@028_0002	yadaiva cāraiḥ prahitair ihāgamya niveditam<BR>
04,029.019d@028_0003	nidhanaṃ sūtaputrasya kīcakasya balīyasaḥ<BR>
04,029.019d@028_0004	tadaiva hi mahācintā hṛdi pāṇḍusutān prati<BR>
04,029.019d@028_0005	kīcakaṃ balasaṃpannaṃ nānyo hantā vṛkodarāt<BR>
04,029.019d@028_0006	nityam eva hi pārthānāṃ virāṭaḥ priyam icchati<BR>
04,029.019d@028_0007	tasmiṃs te cāpi viśvastā nivāsāya sthitā dhruvam<BR>
04,029.019d@028_0008	pitāmahena yac coktaṃ cihnaṃ pārthābhivedane<BR>
04,029.019d@028_0009	tad dhi rājño virāṭasya śrūyate viṣaye kila<BR>
04,029.019d@028_0010	tat tatra gatvā karṇāśu virāṭaṃ godhanaṃ vayam<BR>
04,029.019d@028_0011	gṛhṇīmas tasya rāṣṭraṃ ca pramathya svabalair yutāḥ<BR>
04,029.019d@028_0012	anuyāsyanti te cāsmān virāṭasya hitaiṣiṇaḥ<BR>
04,029.019d@028_0013	tatra vetsyāmahe tān vai buddhvā caiṣāṃ yathāgatim<BR>
04,029.019d@028_0014	apūrṇasamayān bhūyo vanāya gamayāmahe<BR>
04,029.019d@028_0015	hatvāpi caitāṃs tatraiva sukhaṃ bhokṣyāma medinīm<BR>
04,029.019d@028_0016	alpāvaśiṣṭaḥ kālo 'yaṃ samayaś ca vibhāti me<BR>
04,029.019d@028_0017	udyojayāma sainyāni śvobhūte gamanaṃ prati<BR>
04,029.019d@028_0017	karṇa uvāca<BR>
04,029.019d@028_0018	yadi tatra sma te pārthā bhaveyū rājasattama<BR>
04,029.019d@028_0019	siddhiṃ cobhayakīṃ tat syāt tathāpi khalu yāsyatha<BR>
04,029.019d@028_0020	nigrahād yā virāṭasya pāṇḍavānāṃ prabodhanam<BR>
04,029.019d@028_0021	dīnās te kośahīnāś ca vanavāsena karśitāḥ<BR>
04,029.019d@028_0022	sukhena hantum arhanti atha pravrājanāya vai<BR>
04,029.020a	tato duryodhano rājā vākyam ādāya tasya tat<BR>
04,029.020c	vaikartanasya karṇasya kṣipram ājñāpayat svayam<BR>
04,029.021a	śāsane nityasaṃyuktaṃ duḥśāsanam anantaram<BR>
04,029.021c	saha vṛddhais tu saṃmantrya kṣipraṃ yojaya vāhinīm<BR>
04,029.022a	yathoddeśaṃ ca gacchāmaḥ sahitāḥ sarvakauravaiḥ<BR>
04,029.022c	suśarmā tu yathoddiṣṭaṃ deśaṃ yātu mahārathaḥ<BR>
04,029.023a	trigartaiḥ sahito rājā samagrabalavāhanaḥ<BR>
04,029.023c	prāg eva hi susaṃvīto matsyasya viṣayaṃ prati<BR>
04,029.024a	jaghanyato vayaṃ tatra yāsyāmo divasāntaram<BR>
04,029.024c	viṣayaṃ matsyarājasya susamṛddhaṃ susaṃhatāḥ<BR>
04,029.024d*0549_001	suśarmaṇā gṛhīte tu matsyarājasya godhane<BR>
04,029.024d*0549_002	virāṭaḥ sainyam ādāya trigartaiḥ saha yotsyate<BR>
04,029.024d*0549_003	aparaṃ divasaṃ gās tu tatra gṛhṇantu kauravāḥ<BR>
04,029.024d*0549_004	gavārthe pāṇḍavās tatra yotsyanti kurubhiḥ saha<BR>
04,029.025a	te yātvā sahasā tatra virāṭanagaraṃ prati<BR>
04,029.025c	kṣipraṃ gopān samāsādya gṛhṇantu vipulaṃ dhanam<BR>
04,029.026a	gavāṃ śatasahasrāṇi śrīmanti guṇavanti ca<BR>
04,029.026c	vayam api nigṛhṇīmo dvidhā kṛtvā varūthinīm<BR>
04,029.027*0550_001	asatāṃ saṅgadoṣeṇa sādhavo yānti vikriyām<BR>
04,029.027*0550_002	duryodhanaprasaṅgena bhīṣmo gograhaṇe gataḥ<BR>
04,029.027*0551_001	saṃnaddhā rathinaḥ sarve sapadātibalotkaṭāḥ<BR>
04,029.027*0551_002	prativairaṃ cikīrṣanto goṣu saṃnyapatan pare<BR>
04,029.027a	sa sma gatvā yathoddiṣṭāṃ diśaṃ vahner mahīpatiḥ<BR>
04,029.027c	ādatta gāḥ suśarmātha gharmapakṣasya saptamīm<BR>
04,029.028a	aparaṃ divasaṃ sarve rājan saṃbhūya kauravāḥ<BR>
04,029.028c	aṣṭamyāṃ tāny agṛhṇanta gokulāni sahasraśaḥ<BR>
04,029.028d*0552_001	kauravās tu mahāvīryā matsyānāṃ viṣayāntare<BR>
04,030.001	vaiśaṃpāyana uvāca<BR>
04,030.001a	tatas teṣāṃ mahārāja tatraivāmitatejasām<BR>
04,030.001c	chadmaliṅgapraviṣṭānāṃ pāṇḍavānāṃ mahātmanām<BR>
04,030.002a	vyatītaḥ samayaḥ samyag vasatāṃ vai purottame<BR>
04,030.002c	kurvatāṃ tasya karmāṇi virāṭasya mahīpateḥ<BR>
04,030.002d*0553_001	kīcake tu hate rājā virāṭaḥ paravīrahā<BR>
04,030.002d*0553_002	āsāṃ cakre sahāmātyaḥ kuntīputraś ca vīryavān<BR>
04,030.003a	tatas trayodaśasyānte tasya varṣasya bhārata<BR>
04,030.003c	suśarmaṇā gṛhītaṃ tu godhanaṃ tarasā bahu<BR>
04,030.003d@029_0001	tataḥ śabdo mahān āsīd reṇuś ca divam aspṛśat<BR>
04,030.003d@029_0002	śaṅkhadundubhinirghoṣo bherīṇāṃ ca mahāsvanaḥ<BR>
04,030.003d@029_0003	gavāśvarathanāgānāṃ narāṇāṃ ca padātinām<BR>
04,030.003d@029_0004	evaṃ tais tv abhiniryāya matsyarājasya godhane<BR>
04,030.003d@029_0005	trigartair gṛhyamāṇe tu gopālāḥ pratyaṣedhayan<BR>
04,030.003d@029_0006	atha trigartā bahavaḥ parigṛhya dhanaṃ bahu<BR>
04,030.003d@029_0007	parikṣipya hayaiḥ śīghrai rathavrātaiś ca bhārata<BR>
04,030.003d@029_0008	gopālān pratyayudhyanta raṇe kṛtvā jaye dhṛtim<BR>
04,030.003d@029_0009	te hanyamānā bahubhiḥ prāsatomarapāṇibhiḥ<BR>
04,030.003d@029_0010	gopālā gokule bhaktā vārayām āsur ojasā<BR>
04,030.003d@029_0011	paraśvadhaiś ca musalair bhiṇḍipālaiś ca mudgaraiḥ<BR>
04,030.003d@029_0012	gopālāḥ karpaṇaiś citrair jaghnur aśvān samantataḥ<BR>
04,030.003d@029_0013	te hanyamānāḥ saṃkruddhās trigartā rathayodhinaḥ<BR>
04,030.003d@029_0014	visṛjya śaravarṣāṇi gopān vyadrāvayan raṇe<BR>
04,030.003d@029_0015	tato yuvānaḥ saṃbhītāḥ śvasanto reṇuguṇṭhitāḥ<BR>
04,030.004a	tato javena mahatā gopāḥ puram athāvrajat<BR>
04,030.004c	apaśyan matsyarājaṃ ca rathāt praskandya kuṇḍalī<BR>
04,030.004d*0554_001	virāṭanagaraṃ prāpya narā rājānam abruvan<BR>
04,030.005a	śūraiḥ parivṛtaṃ yodhaiḥ kuṇḍalāṅgadadhāribhiḥ<BR>
04,030.005c	sadbhiś ca mantribhiḥ sārdhaṃ pāṇḍavaiś ca nararṣabhaiḥ<BR>
04,030.006a	taṃ sabhāyāṃ mahārājam āsīnaṃ rāṣṭravardhanam<BR>
04,030.006c	so 'bravīd upasaṃgamya virāṭaṃ praṇatas tadā<BR>
04,030.007a	asmān yudhi vinirjitya paribhūya sabāndhavān<BR>
04,030.007c	gavāṃ śatasahasrāṇi trigartāḥ kālayanti te<BR>
04,030.007e	tān parīpsa manuṣyendra mā neśuḥ paśavas tava<BR>
04,030.007f*0555_000	vaiśaṃpāyanaḥ<BR>
04,030.007f*0555_001	śrutvā tu vacanaṃ teṣāṃ gopālānām ariṃdamaḥ<BR>
04,030.008a	tac chrutvā nṛpatiḥ senāṃ matsyānāṃ samayojayat<BR>
04,030.008c	rathanāgāśvakalilāṃ pattidhvajasamākulām<BR>
04,030.008d*0556_001	samādiśya tadā rājā matsyānāṃ paravīrahā<BR>
04,030.009a	rājāno rājaputrāś ca tanutrāṇy atra bhejire<BR>
04,030.009c	bhānumanti vicitrāṇi sūpasevyāni bhāgaśaḥ<BR>
04,030.009d*0557_001	pṛthak kāñcanasaṃnāhān ratheṣv aśvān ayojayan<BR>
04,030.009d*0557_002	utkṛṣya pāśān maurvīṇāṃ vīrāś cāpeṣv ayojayan<BR>
04,030.010a	savajrāyasagarbhaṃ tu kavacaṃ taptakāñcanam<BR>
04,030.010c	virāṭasya priyo bhrātā śatānīko 'bhyahārayat<BR>
04,030.011a	sarvapārasavaṃ varma kalyāṇapaṭalaṃ dṛḍham<BR>
04,030.011c	śatānīkād avarajo madirāśvo 'bhyahārayat<BR>
04,030.012a	śatasūryaṃ śatāvartaṃ śatabindu śatākṣimat<BR>
04,030.012c	abhedyakalpaṃ matsyānāṃ rājā kavacam āharat<BR>
04,030.013a	utsedhe yasya padmāni śataṃ saugandhikāni ca<BR>
04,030.013c	suvarṇapṛṣṭhaṃ sūryābhaṃ sūryadatto 'bhyahārayat<BR>
04,030.014a	dṛḍham āyasagarbhaṃ tu śvetaṃ varma śatākṣimat<BR>
04,030.014c	virāṭasya suto jyeṣṭho vīraḥ śaṅkho 'bhyahārayat<BR>
04,030.015a	śataśaś ca tanutrāṇi yathāsvāni mahārathāḥ<BR>
04,030.015c	yotsyamānābhyanahyanta devarūpāḥ prahāriṇaḥ<BR>
04,030.016a	sūpaskareṣu śubhreṣu mahatsu ca mahārathāḥ<BR>
04,030.016c	pṛthak kāñcanasaṃnāhān ratheṣv aśvān ayojayan<BR>
04,030.017a	sūryacandrapratīkāśo rathe divye hiraṇmayaḥ<BR>
04,030.017c	mahānubhāvo matsyasya dhvaja ucchiśriye tadā<BR>
04,030.018a	athānyān vividhākārān dhvajān hemavibhūṣitān<BR>
04,030.018b*0558_001	vājino vividhāṃś caiva taptakāñcanabhūṣaṇān<BR>
04,030.018c	yathāsvaṃ kṣatriyāḥ śūrā ratheṣu samayojayan<BR>
04,030.018d*0559_001	ratheṣu yujyamāneṣu kaṅko rājānam abravīt<BR>
04,030.018d*0559_002	mayāpy astraṃ caturmārgam avāptam ṛṣisattamāt<BR>
04,030.018d*0559_003	daṃśito ratham āsthāya padaṃ niryāmy ahaṃ gavām<BR>
04,030.018d*0559_004	ayaṃ ca balavāñ chūro valalo dṛśyate 'nagha<BR>
04,030.018d*0559_005	gosaṃkhyam aśvabandhaṃ ca ratheṣu samayojaya<BR>
04,030.018d*0559_006	naite na jātu yudhyeyur gavārtham iti me matiḥ<BR>
04,030.019a	atha matsyo 'bravīd rājā śatānīkaṃ jaghanyajam<BR>
04,030.019c	kaṅkaballavagopālā dāmagranthiś ca vīryavān<BR>
04,030.019d*0560_001	tantipālaś ca gosaṃkhyo ya etat puruṣarṣabhāḥ<BR>
04,030.019e	yudhyeyur iti me buddhir vartate nātra saṃśayaḥ<BR>
04,030.020a	eteṣām api dīyantāṃ rathā dhvajapatākinaḥ<BR>
04,030.020c	kavacāni vicitrāṇi dṛḍhāni ca mṛdūni ca<BR>
04,030.020e	pratimuñcantu gātreṣu dīyantām āyudhāni ca<BR>
04,030.021a	vīrāṅgarūpāḥ puruṣā nāgarājakaropamāḥ<BR>
04,030.021c	neme jātu na yudhyerann iti me dhīyate matiḥ<BR>
04,030.022a	etac chrutvā tu nṛpater vākyaṃ tvaritamānasaḥ<BR>
04,030.022c	śatānīkas tu pārthebhyo rathān rājan samādiśat<BR>
04,030.022e	sahadevāya rājñe ca bhīmāya nakulāya ca<BR>
04,030.023a	tān prahṛṣṭās tataḥ sūtā rājabhaktipuraskṛtāḥ<BR>
04,030.023c	nirdiṣṭān naradevena rathāñ śīghram ayojayan<BR>
04,030.024a	kavacāni vicitrāṇi dṛḍhāni ca mṛdūni ca<BR>
04,030.024c	virāṭaḥ prādiśad yāni teṣām akliṣṭakarmaṇām<BR>
04,030.024d*0561_001	tāni te pratigṛhyāśu samanahyanta pāṇḍavāḥ<BR>
04,030.024d*0561_002	vīrāś ca siṃhavikrāntā balavanto manasvinaḥ<BR>
04,030.024e	tāny āmucya śarīreṣu daṃśitās te paraṃtapāḥ<BR>
04,030.024f*0562_001	rathān hayaiḥ susaṃpannān āsthāya ca narottamāḥ<BR>
04,030.024f*0562_002	niryuyur muditāḥ pārthāḥ śatrusaṃghāvamardinaḥ<BR>
04,030.025a	tarasvinaś channarūpāḥ sarve yuddhaviśāradāḥ<BR>
04,030.025b*0563_001	rathān hemaparicchinnān āsthāya ca mahārathāḥ<BR>
04,030.025b*0564_001	pāṇḍavā niryayur hṛṣṭā daṃśitā rājasattamāḥ<BR>
04,030.025c	virāṭam anvayuḥ paścāt sahitāḥ kurupuṃgavāḥ<BR>
04,030.025e	catvāro bhrātaraḥ śūrāḥ pāṇḍavāḥ satyavikramāḥ<BR>
04,030.025f*0565_001	dīrghāṇāṃ ca dṛḍhānāṃ ca dhanuṣāṃ te yathābalam<BR>
04,030.025f*0565_002	utkṛṣya pāśān maurvīṇāṃ vīrāś cāpeṣv ayojayan<BR>
04,030.025f*0565_003	tataḥ suvāsasaḥ sarve te vīrāś candanokṣitāḥ<BR>
04,030.025f*0565_004	coditā naradevena kṣipram aśvān acodayan<BR>
04,030.025f*0565_005	te hayā hemasaṃchannā bṛhantaḥ sādhuvāhinaḥ<BR>
04,030.025f*0565_006	coditāḥ pratyadṛśyanta pakṣiṇām iva paṅktayaḥ<BR>
04,030.026a	bhīmāś ca mattamātaṅgāḥ prabhinnakaraṭāmukhāḥ<BR>
04,030.026c	kṣaranta iva jīmūtāḥ sudantāḥ ṣaṣṭihāyanāḥ<BR>
04,030.027a	svārūḍhā yuddhakuśalaiḥ śikṣitair hastisādibhiḥ<BR>
04,030.027c	rājānam anvayuḥ paścāc calanta iva parvatāḥ<BR>
04,030.028a	viśāradānāṃ vaśyānāṃ hṛṣṭānāṃ cānuyāyinām<BR>
04,030.028b*0566_001	viṃśatis tu sahasrāṇi narāṇām anuyāyinām<BR>
04,030.028c	aṣṭau rathasahasrāṇi daśa nāgaśatāni ca<BR>
04,030.028e	ṣaṣṭiś cāśvasahasrāṇi matsyānām abhiniryayuḥ<BR>
04,030.028f*0567_001	pūrṇe śatasahasre dve padātīnāṃ ca bhārata<BR>
04,030.028f*0568_001	etad balam aparyantaṃ matsyānām abhiniryayau<BR>
04,030.029a	tad anīkaṃ virāṭasya śuśubhe bharatarṣabha<BR>
04,030.029b*0569_001	vasante bahupuṣpāḍhyaṃ kānanaṃ citritaṃ yathā<BR>
04,030.029c	saṃprayātaṃ mahārāja ninīṣantaṃ gavāṃ padam<BR>
04,030.030a	tad balāgryaṃ virāṭasya saṃprasthitam aśobhata<BR>
04,030.030c	dṛḍhāyudhajanākīrṇaṃ gajāśvarathasaṃkulam<BR>
04,031.001	vaiśaṃpāyana uvāca<BR>
04,031.001a	niryāya nagarāc chūrā vyūḍhānīkāḥ prahāriṇaḥ<BR>
04,031.001c	trigartān aspṛśan matsyāḥ sūrye pariṇate sati<BR>
04,031.001d*0569a_001	trigartā aspṛśan mātsyān pūrvam eva mahārathāḥ<BR>
04,031.002a	te trigartāś ca matsyāś ca saṃrabdhā yuddhadurmadāḥ<BR>
04,031.002c	anyonyam abhigarjanto goṣu gṛddhā mahābalāḥ<BR>
04,031.003a	bhīmāś ca mattamātaṅgās tomarāṅkuśacoditāḥ<BR>
04,031.003c	grāmaṇīyaiḥ samārūḍhāḥ kuśalair hastisādibhiḥ<BR>
04,031.004a	teṣāṃ samāgamo ghoras tumulo lomaharṣaṇaḥ<BR>
04,031.004b*0570_001	ghnatāṃ parasparaṃ ghoro yamarāṣṭravivardhanaḥ<BR>
04,031.004c	devāsurasamo rājann āsīt sūrye vilambati<BR>
04,031.004d*0571_001	padātirathanāgendrahayārohabalaughavān<BR>
04,031.004d*0571_002	anyonyam abhyāpatatāṃ nighnatāṃ cetaretaram<BR>
04,031.005a	udatiṣṭhad rajo bhaumaṃ na prajñāyata kiṃ cana<BR>
04,031.005c	pakṣiṇaś cāpatan bhūmau sainyena rajasāvṛtāḥ<BR>
04,031.006a	iṣubhir vyatisaṃyadbhir ādityo 'ntaradhīyata<BR>
04,031.006c	khadyotair iva saṃyuktam antarikṣaṃ vyarājata<BR>
04,031.006d*0572_001	rukmapuṅkhaiḥ sutīkṣṇāgrair vajrāgnisadṛśaprabhaiḥ<BR>
04,031.007a	rukmapṛṣṭhāni cāpāni vyatiṣaktāni dhanvinām<BR>
04,031.007c	patatāṃ lokavīrāṇāṃ savyadakṣiṇam asyatām<BR>
04,031.008a	rathā rathaiḥ samājagmuḥ pādātaiś ca padātayaḥ<BR>
04,031.008c	sādibhiḥ sādinaś caiva gajaiś cāpi mahāgajāḥ<BR>
04,031.008d*0573_001	rathinaḥ sādinaś cātra saṃprahāram akurvata<BR>
04,031.009a	asibhiḥ paṭṭiśaiḥ prāsaiḥ śaktibhis tomarair api<BR>
04,031.009c	saṃrabdhāḥ samare rājan nijaghnur itaretaram<BR>
04,031.009d*0574_001	antarikṣe gatir yeṣāṃ dadṛśuś cāpi vadhyatām<BR>
04,031.010a	nighnantaḥ samare 'nyonyaṃ śūrāḥ parighabāhavaḥ<BR>
04,031.010c	na śekur abhisaṃrabdhāḥ śūrān kartuṃ parāṅmukhān<BR>
04,031.011a	kḷptottaroṣṭhaṃ sunasaṃ kḷptakeśam alaṃkṛtam<BR>
04,031.011c	adṛśyata śiraś chinnaṃ rajodhvastaṃ sakuṇḍalam<BR>
04,031.012a	adṛśyaṃs tatra gātrāṇi śaraiś chinnāni bhāgaśaḥ<BR>
04,031.012c	śālaskandhanikāśāni kṣatriyāṇāṃ mahāmṛdhe<BR>
04,031.013a	nāgabhoganikāśaiś ca bāhubhiś candanokṣitaiḥ<BR>
04,031.013c	ākīrṇā vasudhā tatra śirobhiś ca sakuṇḍalaiḥ<BR>
04,031.013d*0575_001	rathināṃ rathibhiś cātra saṃprahāro 'bhyavartata<BR>
04,031.013d*0575_002	sādibhiḥ sādināṃ cātra pādātānāṃ padātibhiḥ<BR>
04,031.013d*0576_001	yathā vā vāsasī ślakṣṇe mahārajatarañjite<BR>
04,031.013d*0576_002	bibhratī yuvatī śyāmā bhāti tadvad vasuṃdharā<BR>
04,031.014a	upaśāmyad rajo bhaumaṃ rudhireṇa prasarpatā<BR>
04,031.014c	kaśmalaṃ prāviśad ghoraṃ nirmaryādam avartata<BR>
04,031.014d*0577_001	upākrośaṃs tadānyonyaṃ śarair gāḍhaṃ pravejitāḥ<BR>
04,031.014d*0577_002	antarikṣe gatir yeṣāṃ darśanaṃ cāpy arudhyata<BR>
04,031.014d*0578_001	upānighnaṃta subhṛśaṃ goṣu govṛṣabhā iva<BR>
04,031.014d*0579_001	yudhiṣṭhiro 'pi dharmātmā bhrātṛbhiḥ sahitas tadā<BR>
04,031.014d*0579_002	vyūhaṃ kṛtvā virāṭasya anvayudhyata pāṇḍavaḥ<BR>
04,031.014d*0579_003	ātmānaṃ śyenavat kṛtvā tuṇḍam āsīd yudhiṣṭhiraḥ<BR>
04,031.014d*0579_004	pakṣau yamau ca bhavataḥ puccham āsīd vṛkodaraḥ<BR>
04,031.014d*0579_005	sahasraṃ nyahanat tatra kuntīputro yudhiṣṭhiraḥ<BR>
04,031.014d*0579_006	bhīmasenaḥ susaṃkruddhaḥ sarvaśastrabhṛtāṃ varaḥ<BR>
04,031.014d*0579_007	dvisāhasraṃ rathān vīraḥ paralokaṃ praveśayat<BR>
04,031.014d*0579_008	nakulas triśataṃ jaghne sahadevaś catuḥśatam<BR>
04,031.015a	śatānīkaḥ śataṃ hatvā viśālākṣaś catuḥśatam<BR>
04,031.015c	praviṣṭau mahatīṃ senāṃ trigartānāṃ mahārathau<BR>
04,031.015d*0580_001	tau praviśya mahāsenāṃ balavantau yaśasvinau<BR>
04,031.015e	ārcchetāṃ bahusaṃrabdhau keśākeśi nakhānakhi<BR>
04,031.016a	lakṣayitvā trigartānāṃ tau praviṣṭau rathavrajam<BR>
04,031.016c	jagmatuḥ sūryadattaś ca madirāśvaś ca pṛṣṭhataḥ<BR>
04,031.016d*0581_001	śaṅkho virāṭaputras tu maheṣvāso mahābalaḥ<BR>
04,031.016d*0581_002	vinighnan samare śatrūn praviveśa mahācamūm<BR>
04,031.017a	virāṭas tatra saṃgrāme hatvā pañcaśatān rathān<BR>
04,031.017c	hayānāṃ ca śatāny atra hatvā pañca mahārathān<BR>
04,031.018a	caran sa vividhān mārgān ratheṣu rathayūthapaḥ<BR>
04,031.018c	trigartānāṃ suśarmāṇam ārcchad rukmarathaṃ raṇe<BR>
04,031.019a	tau vyāvaharatāṃ tatra mahātmānau mahābalau<BR>
04,031.019c	anyonyam abhigarjantau goṣṭhe govṛṣabhāv iva<BR>
04,031.019d*0582_001	tato rājā trigartānāṃ suśarmā yuddhadurmadaḥ<BR>
04,031.019d*0582_002	matsyaṃ samīyād yattāśvaṃ dvairathena nararṣabhaḥ<BR>
04,031.019d*0583_001	trigartānāṃ ca mukhyo 'sau matsyānāṃ ca mahābalaḥ<BR>
04,031.019d*0583_002	abhīyatur athānyonyaṃ dvairathena nararṣabha<BR>
04,031.019d*0584_001	rājasiṃhau susaṃrabdhau virejatur amarṣaṇau<BR>
04,031.019d@030_0001	ayudhyanta raṇe vīrāḥ śūrāḥ parighabāhavaḥ<BR>
04,031.019d@030_0002	kabandhāḥ samare hantuṃ mahāyodhāḥ pracakramuḥ<BR>
04,031.019d@030_0003	hanyatāṃ hanyatām eva śirāṃsi patitāny api<BR>
04,031.019d@030_0004	kabandhān prerayām āsur huṃkāroccāraṇādibhiḥ<BR>
04,031.019d@030_0005	virāṭaś ca mahāścaryaṃ dṛṣṭvā kautukam āgatam<BR>
04,031.019d@030_0006	harṣaṃ lebhe paraṃ rājā mamāpy evaṃvidhā narāḥ<BR>
04,031.019d@030_0007	kabandhena śataṃ yodhāḥ pātitā raṇamūrdhani<BR>
04,031.019d@030_0008	tataḥ kabandhaḥ patitaḥ puṣpavarṣaiḥ sahaiva tu<BR>
04,031.019d@030_0009	vimānaṃ preritaṃ devair apsarobhiḥ samāvṛtam<BR>
04,031.019d@030_0010	samakṣaṃ sarvayodhānāṃ tatrārūḍho divaṃ yayau<BR>
04,031.019d@030_0011	na śekur iti saṃkruddhāḥ śūrāḥ kartuṃ parāṅmukhān<BR>
04,031.020a	tato rathābhyāṃ rathinau vyatiyāya samantataḥ<BR>
04,031.020c	śarān vyasṛjatāṃ śīghraṃ toyadhārā ghanāv iva<BR>
04,031.021a	anyonyaṃ cātisaṃrabdhau viceratur amarṣaṇau<BR>
04,031.021c	kṛtāstrau niśitair bāṇair asiśaktigadābhṛtau<BR>
04,031.022a	tato rājā suśarmāṇaṃ vivyādha daśabhiḥ śaraiḥ<BR>
04,031.022c	pañcabhiḥ pañcabhiś cāsya vivyādha caturo hayān<BR>
04,031.022d*0585_001	dvābhyāṃ sūtaṃ tu vivyādha ketuṃ ca tribhir āśugaiḥ<BR>
04,031.023a	tathaiva matsyarājānaṃ suśarmā yuddhadurmadaḥ<BR>
04,031.023c	pañcāśatā śitair bāṇair vivyādha paramāstravit<BR>
04,031.024a	tataḥ sainyaṃ samāvṛtya matsyarājasuśarmaṇoḥ<BR>
04,031.024c	nābhyajānaṃs tadānyonyaṃ pradoṣe rajasāvṛte<BR>
04,032.001	vaiśaṃpāyana uvāca<BR>
04,032.001a	tamasābhiplute loke rajasā caiva bhārata<BR>
04,032.001c	vyatiṣṭhan vai muhūrtaṃ tu vyūḍhānīkāḥ prahāriṇaḥ<BR>
04,032.002a	tato 'ndhakāraṃ praṇudann udatiṣṭhata candramāḥ<BR>
04,032.002c	kurvāṇo vimalāṃ rātriṃ nandayan kṣatriyān yudhi<BR>
04,032.003a	tataḥ prakāśam āsādya punar yuddham avartata<BR>
04,032.003c	ghorarūpaṃ tatas te sma nāvekṣanta parasparam<BR>
04,032.004a	tataḥ suśarmā traigartaḥ saha bhrātrā yavīyasā<BR>
04,032.004c	abhyadravan matsyarājaṃ rathavrātena sarvaśaḥ<BR>
04,032.005a	tato rathābhyāṃ praskandya bhrātarau kṣatriyarṣabhau<BR>
04,032.005c	gadāpāṇī susaṃrabdhau samabhyadravatāṃ hayān<BR>
04,032.006a	tathaiva teṣāṃ tu balāni tāni; kruddhāny athānyonyam abhidravanti<BR>
04,032.006c	gadāsikhaḍgaiś ca paraśvadhaiś ca; prāsaiś ca tīkṣṇāgrasupītadhāraiḥ<BR>
04,032.007a	balaṃ tu matsyasya balena rājā; sarvaṃ trigartādhipatiḥ suśarmā<BR>
04,032.007c	pramathya jitvā ca prasahya matsyaṃ; virāṭam ojasvinam abhyadhāvat<BR>
04,032.007d*0586_001	mattāv iva vṛṣāv etau gajāv iva madoddhatau<BR>
04,032.007d*0586_002	siṃhāv iva gajagrāhau śakravṛtrāv ivotthitau<BR>
04,032.007d*0586_003	ubhau tulyabalotsāhāv ubhau tulyaparākramau<BR>
04,032.007d*0586_004	ubhau tulyāstravikṣepāv ubhau yuddhaviśāradau<BR>
04,032.008a	tau nihatya pṛthag dhuryāv ubhau ca pārṣṇisārathī<BR>
04,032.008b*0587_001	āstāṃ tulyadhanurgrāhau viṣṇukaṃsāv ivoddhatau<BR>
04,032.008b*0587_002	suśarmā paravīraghno balavān vīryavān gadī<BR>
04,032.008c	virathaṃ matsyarājānaṃ jīvagrāham agṛhṇatām<BR>
04,032.009a	tam unmathya suśarmā tu rudatīṃ vadhukām iva<BR>
04,032.009c	syandanaṃ svaṃ samāropya prayayau śīghravāhanaḥ<BR>
04,032.010a	tasmin gṛhīte virathe virāṭe balavattare<BR>
04,032.010b*0588_001	balaṃ sarvaṃ vibhagnaṃ tan nirutsāhaṃ nirāśakam<BR>
04,032.010c	prādravanta bhayān matsyās trigartair arditā bhṛśam<BR>
04,032.010d*0589_001	vidikṣu dikṣu sarvāsu palāyanti ca yānti ca<BR>
04,032.011a	teṣu saṃtrāsyamāneṣu kuntīputro yudhiṣṭhiraḥ<BR>
04,032.011c	abhyabhāṣan mahābāhuṃ bhīmasenam ariṃdamam<BR>
04,032.012a	matsyarājaḥ parāmṛṣṭas trigartena suśarmaṇā<BR>
04,032.012c	taṃ mokṣaya mahābāho na gacched dviṣatāṃ vaśam<BR>
04,032.013a	uṣitāḥ smaḥ sukhaṃ sarve sarvakāmaiḥ supūjitāḥ<BR>
04,032.013b*0590_001	bhīmasena mahābāho gṛhītaṃ taṃ suśarmaṇā<BR>
04,032.013b*0590_002	trāyasva mokṣaya kṣipram asmatprītikaraṃ nṛpam<BR>
04,032.013c	bhīmasena tvayā kāryā tasya vāsasya niṣkṛtiḥ<BR>
04,032.013d*0591_000	vaiśaṃpāyanaḥ<BR>
04,032.013d*0591_001	taṃ tathāvādinaṃ tatra bhīmaseno mahābalaḥ<BR>
04,032.013d*0591_002	abhyabhāṣata durdharṣo raṇamadhye yudhiṣṭhiram<BR>
04,032.014	bhīmasena uvāca<BR>
04,032.014a	aham enaṃ paritrāsye śāsanāt tava pārthiva<BR>
04,032.014c	paśya me sumahat karma yudhyataḥ saha śatrubhiḥ<BR>
04,032.015a	svabāhubalam āśritya tiṣṭha tvaṃ bhrātṛbhiḥ saha<BR>
04,032.015c	ekāntam āśrito rājan paśya me 'dya parākramam<BR>
04,032.016a	suskandho 'yaṃ mahāvṛkṣo gadārūpa iva sthitaḥ<BR>
04,032.016c	enam eva samārujya drāvayiṣyāmi śātravān<BR>
04,032.017	vaiśaṃpāyana uvāca<BR>
04,032.017a	taṃ mattam iva mātaṅgaṃ vīkṣamāṇaṃ vanaspatim<BR>
04,032.017c	abravīd bhrātaraṃ vīraṃ dharmarājo yudhiṣṭhiraḥ<BR>
04,032.018a	mā bhīma sāhasaṃ kārṣīs tiṣṭhatv eṣa vanaspatiḥ<BR>
04,032.018c	mā tvā vṛkṣeṇa karmāṇi kurvāṇam atimānuṣam<BR>
04,032.018e	janāḥ samavabudhyeran bhīmo 'yam iti bhārata<BR>
04,032.018f*0592_001	mā grahīs tvam imaṃ vṛkṣaṃ siṃhanādaṃ ca mā nada<BR>
04,032.018f*0592_002	imaṃ vṛkṣaṃ gṛhītvā tvaṃ nemāṃ senām abhidrava<BR>
04,032.018f*0592_003	vṛkṣaṃ cet tvaṃ nayer vīra vijñāsyati jano dhruvam<BR>
04,032.019a	anyad evāyudhaṃ kiṃ cit pratipadyasva mānuṣam<BR>
04,032.019c	cāpaṃ vā yadi vā śaktiṃ nistriṃśaṃ vā paraśvadham<BR>
04,032.020a	yad eva mānuṣaṃ bhīma bhaved anyair alakṣitam<BR>
04,032.020c	tad evāyudham ādāya mokṣayāśu mahīpatim<BR>
04,032.021a	yamau ca cakrarakṣau te bhavitārau mahābalau<BR>
04,032.021c	vyūhataḥ samare tāta matsyarājaṃ parīpsataḥ<BR>
04,032.021d*0593_000	vaiśaṃpāyanaḥ<BR>
04,032.021d*0593_001	bhrātur vacanam ājñāya bhīmo vṛkṣaṃ visṛjya ca<BR>
04,032.021d*0593_002	cāpam ādāya saṃprāpto ratham āruhya pāṇḍavaḥ<BR>
04,032.021d*0594_001	ity uktvā bhīmasenaṃ taṃ svayam eva yudhiṣṭhiraḥ<BR>
04,032.021d*0594_002	anvayāj javanair aśvaiḥ parīpsan mātsyasattamam<BR>
04,032.021d@031_0000	vaiśaṃpāyana uvāca<BR>
04,032.021d@031_0001	evam uktas tu vegena bhīmaseno mahābalaḥ<BR>
04,032.021d@031_0002	gṛhītvā tu dhanuḥśreṣṭhaṃ javena sumahājavaḥ<BR>
04,032.021d@031_0003	vimuñcac charavarṣāṇi satoya iva toyadaḥ<BR>
04,032.021d@031_0004	taṃ bhīmo bhīmakarmāṇaṃ suśarmāṇam athādravat<BR>
04,032.021d@031_0005	virāṭaṃ samavīkṣyainaṃ tiṣṭha tiṣṭheti cāvadat<BR>
04,032.021d@031_0006	suśarmā cintayām āsa kālāntakayamopamam<BR>
04,032.021d@031_0007	tiṣṭha tiṣṭheti bhāṣantaṃ pṛṣṭhato rathapuṃgavaḥ<BR>
04,032.021d@031_0008	paśyatāṃ sumahat karma mahad yuddham upasthitam<BR>
04,032.021d@031_0009	parāvṛtto dhanur gṛhya suśarmā bhrātṛbhiḥ saha<BR>
04,032.021d@031_0010	nimeṣāntaramātreṇa bhīmasenena te rathāḥ<BR>
04,032.021d@031_0011	pātitā bhīmasenena virāṭasya samīpataḥ<BR>
04,032.021d@031_0012	rathānāṃ ca gajānāṃ ca vājināṃ ca sasādinām<BR>
04,032.021d@031_0013	sahasraśatasaṃghātāḥ śūrāṇām ugradhanvinām<BR>
04,032.021d@031_0014	pattayo nihatās teṣāṃ gadāṃ gṛhya mahātmanā<BR>
04,032.021d@031_0015	tad dṛṣṭvā tādṛśaṃ yuddhaṃ suśarmā yuddhadurmadaḥ<BR>
04,032.021d@031_0016	cintayām āsa manasā kiṃśeṣaṃ hi balasya me<BR>
04,032.021d@031_0017	aparo dṛśyate sainye purā magno mahābale<BR>
04,032.021d@031_0018	ākarṇapūrṇena tadā dhanuṣā pratyadṛśyata<BR>
04,032.021d@031_0019	suśarmā sāyakāṃs tīkṣṇān kṣipate ca punaḥ punaḥ<BR>
04,032.022a	tataḥ samastās te sarve turagān abhyacodayan<BR>
04,032.022c	divyam astraṃ vikurvāṇās trigartān pratyamarṣaṇāḥ<BR>
04,032.023a	tān nivṛttarathān dṛṣṭvā pāṇḍavān sā mahācamūḥ<BR>
04,032.023c	vairāṭī paramakruddhā yuyudhe paramādbhutam<BR>
04,032.023d*0595_001	trigartāḥ samatikramya vyayudhyanta jayaiṣiṇaḥ<BR>
04,032.023d*0595_002	tān bhīmasenaḥ saṃkruddhaḥ sarvaśastrabhṛtāṃ varaḥ<BR>
04,032.024a	sahasraṃ nyavadhīt tatra kuntīputro yudhiṣṭhiraḥ<BR>
04,032.024c	bhīmaḥ saptaśatān yodhān paralokam adarśayat<BR>
04,032.024e	nakulaś cāpi saptaiva śatāni prāhiṇoc charaiḥ<BR>
04,032.025a	śatāni trīṇi śūrāṇāṃ sahadevaḥ pratāpavān<BR>
04,032.025c	yudhiṣṭhirasamādiṣṭo nijaghne puruṣarṣabhaḥ<BR>
04,032.025d*0596_001	tato 'bhyapatad atyugraḥ suśarmāṇam udāyudham<BR>
04,032.025e	bhittvā tāṃ mahatīṃ senāṃ trigartānāṃ nararṣabha<BR>
04,032.025f*0597_001	kṣobhayan sarvasainyāni siṃhaḥ kṣudramṛgān iva<BR>
04,032.026a	tato yudhiṣṭhiro rājā tvaramāṇo mahārathaḥ<BR>
04,032.026c	abhidrutya suśarmāṇaṃ śarair abhyatudad bhṛśam<BR>
04,032.027a	suśarmāpi susaṃkruddhas tvaramāṇo yudhiṣṭhiram<BR>
04,032.027c	avidhyan navabhir bāṇaiś caturbhiś caturo hayān<BR>
04,032.028a	tato rājann āśukārī kuntīputro vṛkodaraḥ<BR>
04,032.028c	samāsādya suśarmāṇam aśvān asya vyapothayat<BR>
04,032.029a	pṛṣṭhagopau ca tasyātha hatvā paramasāyakaiḥ<BR>
04,032.029c	athāsya sārathiṃ kruddho rathopasthād apāharat<BR>
04,032.030a	cakrarakṣaś ca śūraś ca śoṇāśvo nāma viśrutaḥ<BR>
04,032.030c	sa bhayād dvairathaṃ dṛṣṭvā traigartaṃ prājahat tadā<BR>
04,032.031a	tato virāṭaḥ praskandya rathād atha suśarmaṇaḥ<BR>
04,032.031c	gadām asya parāmṛśya tam evājaghnivān balī<BR>
04,032.031e	sa cacāra gadāpāṇir vṛddho 'pi taruṇo yathā<BR>
04,032.031f*0598_001	tayoḥ sa dṛṣṭvā tatkarma matsyapāṇḍavayor mṛdhe<BR>
04,032.031f*0598_002	tvaramāṇo rathaṃ tyaktvā padātiḥ prādravad raṇāt<BR>
04,032.031f*0599_001	palāyamānaṃ traigartaṃ dṛṣṭvā bhīmo 'bhyabhāṣata<BR>
04,032.031f*0599_002	anena vīryeṇa kathaṃ gās tvaṃ prārthayase balāt<BR>
04,032.031f*0599_003	rājaputra nivartasva na te yuktaṃ palāyanam<BR>
04,032.031f*0599_004	kathaṃ cānucarāṃs tyaktvā śatrumadhye viṣīdasi<BR>
04,032.031f*0599_005	ity uktaḥ sa tu pārthena suśarmā rathayūthapaḥ<BR>
04,032.031f*0599_006	tiṣṭha tiṣṭheti bhīmaṃ sa sahasābhyadravad balī<BR>
04,032.031f*0600_001	pañcabhis tvarito bhīmaṃ jaghāna samare balī<BR>
04,032.031f*0600_002	tāṃ * bāṇān triṇīkṛtya jīvitepsus tato raṇāt<BR>
04,032.031f*0601_001	prādravat tūrṇam avyagro jīvitepsuḥ suśarmaṇaḥ<BR>
04,032.032a	bhīmas tu bhīmasaṃkāśo rathāt praskandya kuṇḍalī<BR>
04,032.032c	trigartarājam ādatta siṃhaḥ kṣudramṛgaṃ yathā<BR>
04,032.032d*0602_001	taṃ bhīmaseno dhāvantam abhyadhāvata vīryavān<BR>
04,032.032d*0603_001	utplutyāgatya vegena tadrathe vinipatya ca<BR>
04,032.032d*0603_002	suśarmaṇaḥ śiro 'gṛhṇāt punar āśvāsya yudhyataḥ<BR>
04,032.032d*0604_001	abhidrutya suśarmāṇaṃ keśapakṣe parāmṛśat<BR>
04,032.032d*0604_002	samudyamya ca roṣāt taṃ niṣpipeṣa mahītale<BR>
04,032.032d*0604_003	padā mūrdhni mahābāhuḥ prāharad vilapiṣyataḥ<BR>
04,032.032d*0604_004	tasya jānuṃ dadau bhīmo jaghne cainam aratninā<BR>
04,032.032d*0604_005	sa moham agamad rājā prahāravarapīḍitaḥ<BR>
04,032.032d*0605_001	taṃ niṣedhayatāṃ bhīmaṃ yamau traigartam āraṇe<BR>
04,032.032d*0605_002	tadā bhīmo 'bhisaṃkruddhas tasya darpaṃ nanāśa ha<BR>
04,032.032d*0606_001	ūrdhvam utplutya mārjāra ākhor yadvac chiro ruṣā<BR>
04,032.033a	tasmin gṛhīte virathe trigartānāṃ mahārathe<BR>
04,032.033c	abhajyata balaṃ sarvaṃ traigartaṃ tadbhayāturam<BR>
04,032.034a	nivartya gās tataḥ sarvāḥ pāṇḍuputrā mahābalāḥ<BR>
04,032.034c	avajitya suśarmāṇaṃ dhanaṃ cādāya sarvaśaḥ<BR>
04,032.035a	svabāhubalasaṃpannā hrīniṣedhā yatavratāḥ<BR>
04,032.035b*0607_001	mocayitvā virāṭaṃ taṃ pāṇḍavās te hatadviṣaḥ<BR>
04,032.035b@032_0001	virāṭasya mahātmānaḥ parikleśavināśanāḥ<BR>
04,032.035b@032_0002	sthitāḥ samakṣaṃ te sarve tv atha bhīmo 'bhyabhāṣata<BR>
04,032.035b@032_0003	nāyaṃ pāpasamācāro matto jīvitum arhati<BR>
04,032.035b@032_0004	kiṃ nu śakyaṃ mayā kartuṃ yad rājā satataṃ ghṛṇī<BR>
04,032.035b@032_0005	gale gṛhītvā rājānam ānīya vivaśaṃ vaśam<BR>
04,032.035b@032_0006	tata enaṃ viceṣṭantaṃ baddhvā pārtho vṛkodaraḥ<BR>
04,032.035b@032_0007	ratham āropayām āsa visaṃjñaṃ pāṃsuguṇṭhitam<BR>
04,032.035b@032_0008	abhyetya raṇamadhyastham abhyagacchad yudhiṣṭhiram<BR>
04,032.035b@032_0009	darśayām āsa bhīmas tu tām avasthāṃ suśarmaṇaḥ<BR>
04,032.035b@032_0010	provāca puruṣavyāghro bhīmam āhavaśobhinam<BR>
04,032.035b@032_0011	taṃ rājā prāhasad dṛṣṭvā mucyatāṃ vai narādhamaḥ<BR>
04,032.035b@032_0012	evam ukto 'bravīd bhīmaḥ suśarmāṇaṃ mahābalam<BR>
04,032.035b@032_0013	jīvituṃ cecchase mūḍha hetuṃ te vadataḥ śṛṇu<BR>
04,032.035b@032_0014	dāso 'smīti tvayā vācyaṃ saṃsatsu ca sabhāsu ca<BR>
04,032.035b@032_0015	evaṃ te jīvitaṃ dadyām eṣa yuddhajito vidhiḥ<BR>
04,032.035b@032_0016	tam uvāca tato jyeṣṭho bhrātā sapraṇayaṃ vacaḥ<BR>
04,032.035b@032_0017	muñcemam adhamācāraṃ pramāṇaṃ yadi te vayam<BR>
04,032.035b@032_0018	dāsabhāvaṃ gato hy eṣa virāṭasya mahīpateḥ<BR>
04,032.035b@032_0019	adāso gaccha mukto 'si maivaṃ kārṣīḥ punaḥ kva cit<BR>
04,032.035b@032_0020	evam ukte tu savrīḍaḥ suśarmāsīd adhomukhaḥ<BR>
04,032.035b@032_0021	sa mukto 'bhyetya rājānam abhivādya pratasthivān<BR>
04,032.035b@032_0022	pramucya ca suśarmāṇaṃ pāṇḍavās te hatadviṣaḥ<BR>
04,032.035b@032_0023	svabāhubalasaṃpannā hrīniṣevā yatavratāḥ<BR>
04,032.035c	saṃgrāmaśiraso madhye tāṃ rātriṃ sukhino 'vasan<BR>
04,032.035d*0608_001	sa bhīmasenaḥ samare nihatya<BR>
04,032.035d*0608_002	śatrūn virāṭasya mahānubhāvaḥ<BR>
04,032.035d*0608_003	nanāda hṛṣṭo balavān amarṣī<BR>
04,032.035d*0608_004	siṃho yathā kṣudramṛgaṃ nihatya<BR>
04,032.036a	tato virāṭaḥ kaunteyān atimānuṣavikramān<BR>
04,032.036c	arcayām āsa vittena mānena ca mahārathān<BR>
04,032.036d*0609_001	vacasā caiva sāntvena snehena ca mudānvitaḥ<BR>
04,032.037	virāṭa uvāca<BR>
04,032.037a	yathaiva mama ratnāni yuṣmākaṃ tāni vai tathā<BR>
04,032.037c	kāryaṃ kuruta taiḥ sarve yathākāmaṃ yathāsukham<BR>
04,032.038a	dadāny alaṃkṛtāḥ kanyā vasūni vividhāni ca<BR>
04,032.038c	manasaś cāpy abhipretaṃ yad vaḥ śatrunibarhaṇāḥ<BR>
04,032.039a	yuṣmākaṃ vikramād adya mukto 'haṃ svastimān iha<BR>
04,032.039c	tasmād bhavanto matsyānām īśvarāḥ sarva eva hi<BR>
04,032.040	vaiśaṃpāyana uvāca<BR>
04,032.040a	tathābhivādinaṃ matsyaṃ kauraveyāḥ pṛthak pṛthak<BR>
04,032.040c	ūcuḥ prāñjalayaḥ sarve yudhiṣṭhirapurogamāḥ<BR>
04,032.041a	pratinandāma te vākyaṃ sarvaṃ caiva viśāṃ pate<BR>
04,032.041c	etenaiva pratītāḥ smo yat tvaṃ mukto 'dya śatrubhiḥ<BR>
04,032.041d*0610_001	yat tvaṃ mukto 'si śatrubhya etat kāryaṃ hitaṃ hi naḥ<BR>
04,032.041d*0610_002	na kiṃ cit kāryam asmākaṃ na dhanaṃ mṛgayāmahe<BR>
04,032.042a	athābravīt prītamanā matsyarājo yudhiṣṭhiram<BR>
04,032.042b*0611_001	nirbharaḥ prītipūrveṇa harṣagadgadayā girā<BR>
04,032.042c	punar eva mahābāhur virāṭo rājasattamaḥ<BR>
04,032.042e	ehi tvām abhiṣekṣyāmi matsyarājo 'stu no bhavān<BR>
04,032.043a	manasaś cāpy abhipretaṃ yat te śatrunibarhaṇa<BR>
04,032.043c	tat te 'haṃ saṃpradāsyāmi sarvam arhati no bhavān<BR>
04,032.044a	ratnāni gāḥ suvarṇaṃ ca maṇimuktam athāpi vā<BR>
04,032.044c	vaiyāghrapadya viprendra sarvathaiva namo 'stu te<BR>
04,032.045a	tvatkṛte hy adya paśyāmi rājyam ātmānam eva ca<BR>
04,032.045b*0612_001	evam uktas tu matsyena tam abhāṣata pāṇḍavaḥ<BR>
04,032.045c	yataś ca jātaḥ saṃrambhaḥ sa ca śatrur vaśaṃ gataḥ<BR>
04,032.045d*0613_001	vinayeneti rājānaṃ vadantaṃ tatra saṃsadi<BR>
04,032.045d*0613_002	dharmarājo mahārāja jagāda sadṛśīṃ giram<BR>
04,032.046a	tato yudhiṣṭhiro matsyaṃ punar evābhyabhāṣata<BR>
04,032.046c	pratinandāmi te vākyaṃ manojñaṃ matsya bhāṣase<BR>
04,032.047a	ānṛśaṃsyaparo nityaṃ susukhaḥ satataṃ bhava<BR>
04,032.047b@033_0001	punar eva virāṭaś ca rājā kaṅkam abhāṣata<BR>
04,032.047b@033_0002	aho śūdrasya karmāṇi valalasya dvijottama<BR>
04,032.047b@033_0003	so 'haṃ śūdreṇa saṃgrāme valalenābhirakṣitaḥ<BR>
04,032.047b@033_0004	tvatkṛte sarvam evaitad upapannaṃ mamānagha<BR>
04,032.047b@033_0005	varaṃ vṛṇīṣva bhadraṃ te brūhi kiṃ karavāṇi te<BR>
04,032.047b@033_0006	dadāni te mahāprītyā ratnāny uccāvacāny api<BR>
04,032.047b@033_0007	śayanāsanayānāni kanyāś ca samalaṃkṛtāḥ<BR>
04,032.047b@033_0008	hastyaśvarathasaṃghāś ca rāṣṭrāṇi vividhāni ca<BR>
04,032.047b@033_0009	vaiśaṃpāyanaḥ<BR>
04,032.047b@033_0009	tathaiva ca mama prītyā pratigṛhṇa mamāntike<BR>
04,032.047b@033_0010	taṃ tathā vādinaṃ tatra kauravyaḥ pratyabhāṣata<BR>
04,032.047b@033_0011	eṣaiva tu mama prītir yat tvaṃ mukto 'si śatrubhiḥ<BR>
04,032.047b@033_0012	pratītaś cet punas tuṣṭaḥ pravekṣyasi tadānagha<BR>
04,032.047b@033_0013	dāraiḥ putraiś ca saṃśliṣya sā hi prītir mamātulā<BR>
04,032.047b@033_0014	suśarmāṇaṃ tu rājendra sabhṛtyabalavāhanam<BR>
04,032.047b@033_0015	visarjaya naraśreṣṭha varam etad ahaṃ vṛṇe<BR>
04,032.047b@033_0016	evam uktas tu kaṅkena virāṭo rājasattamaḥ<BR>
04,032.047b@033_0017	pratyuvāca tataḥ kaṅkaṃ suśarmā yātu ceṣṭataḥ<BR>
04,032.047c	gacchantu dūtās tvaritaṃ nagaraṃ tava pārthiva<BR>
04,032.047e	suhṛdāṃ priyam ākhyātuṃ ghoṣayantu ca te jayam<BR>
04,032.048a	tatas tadvacanān matsyo dūtān rājā samādiśat<BR>
04,032.048c	ācakṣadhvaṃ puraṃ gatvā saṃgrāme vijayaṃ mama<BR>
04,032.049a	kumārāḥ samalaṃkṛtya paryāgacchantu me purāt<BR>
04,032.049c	vāditrāṇi ca sarvāṇi gaṇikāś ca svalaṃkṛtāḥ<BR>
04,032.049d*0614_001	etad ājñāṃ tataḥ śrutvā rājñā matsyena noditāḥ<BR>
04,032.049d*0614_002	tām ājñāṃ śirasā kṛtvā prasthitā hṛṣṭamānasāḥ<BR>
04,032.049d*0615_001	pratyāyāntu ca te sarve nāgarāḥ sarva eva hi<BR>
04,032.050a	te gatvā kevalāṃ rātrim atha sūryodayaṃ prati<BR>
04,032.050b*0616_001	evam uktās tathā dūtā rātrau yātvā tu kevalam<BR>
04,032.050b*0616_002	tato 'ntare vai uṣitā dūtāḥ śīghrānuyāyinaḥ<BR>
04,032.050b*0616_003	nagaraṃ prāviśaṃs te vai sūrye samyag athodite<BR>
04,032.050c	virāṭasya purābhyāśe dūtā jayam aghoṣayan<BR>
04,032.050d*0617_001	patākocchrayamālāḍhyaṃ puram apratimaṃ yathā<BR>
04,033.001	vaiśaṃpāyana uvāca<BR>
04,033.001a	yāte trigartaṃ matsye tu paśūṃs tān svān parīpsati<BR>
04,033.001c	duryodhanaḥ sahāmātyo virāṭam upayād atha<BR>
04,033.002a	bhīṣmo droṇaś ca karṇaś ca kṛpaś ca paramāstravit<BR>
04,033.002c	drauṇiś ca saubalaś caiva tathā duḥśāsanaḥ prabhuḥ<BR>
04,033.003a	viviṃśatir vikarṇaś ca citrasenaś ca vīryavān<BR>
04,033.003c	durmukho duḥsahaś caiva ye caivānye mahārathāḥ<BR>
04,033.004a	ete matsyān upāgamya virāṭasya mahīpateḥ<BR>
04,033.004c	ghoṣān vidrāvya tarasā godhanaṃ jahrur ojasā<BR>
04,033.005a	ṣaṣṭiṃ gavāṃ sahasrāṇi kuravaḥ kālayanti te<BR>
04,033.005c	mahatā rathavaṃśena parivārya samantataḥ<BR>
04,033.006a	gopālānāṃ tu ghoṣeṣu hanyatāṃ tair mahārathaiḥ<BR>
04,033.006c	ārāvaḥ sumahān āsīt saṃprahāre bhayaṃkare<BR>
04,033.007a	gavādhyakṣas tu saṃtrasto ratham āsthāya satvaraḥ<BR>
04,033.007c	jagāma nagarāyaiva parikrośaṃs tadārtavat<BR>
04,033.008a	sa praviśya puraṃ rājño nṛpaveśmābhyayāt tataḥ<BR>
04,033.008c	avatīrya rathāt tūrṇam ākhyātuṃ praviveśa ha<BR>
04,033.009a	dṛṣṭvā bhūmiṃjayaṃ nāma putraṃ matsyasya māninam<BR>
04,033.009c	tasmai tat sarvam ācaṣṭa rāṣṭrasya paśukarṣaṇam<BR>
04,033.010a	ṣaṣṭiṃ gavāṃ sahasrāṇi kuravaḥ kālayanti te<BR>
04,033.010c	tad vijetuṃ samuttiṣṭha godhanaṃ rāṣṭravardhanam<BR>
04,033.011a	rājaputra hitaprepsuḥ kṣipraṃ niryāhi vai svayam<BR>
04,033.011c	tvāṃ hi matsyo mahīpālaḥ śūnyapālam ihākarot<BR>
04,033.012a	tvayā pariṣado madhye ślāghate sa narādhipaḥ<BR>
04,033.012c	putro mamānurūpaś ca śūraś ceti kulodvahaḥ<BR>
04,033.013a	iṣvastre nipuṇo yodhaḥ sadā vīraś ca me sutaḥ<BR>
04,033.013b*0618_001	samarthaḥ samare yoddhuṃ kauravaiḥ saha tādṛśaiḥ<BR>
04,033.013c	tasya tat satyam evāstu manuṣyendrasya bhāṣitam<BR>
04,033.013d*0619_001	jayaś ca niyato yuddhe kauravāś ca dhruvaṃ hatāḥ<BR>
04,033.014a	āvartaya kurūñ jitvā paśūn paśumatāṃ vara<BR>
04,033.014c	nirdahaiṣām anīkāni bhīmena śaratejasā<BR>
04,033.015a	dhanuścyutai rukmapuṅkhaiḥ śaraiḥ saṃnataparvabhiḥ<BR>
04,033.015c	dviṣatāṃ bhindhy anīkāni gajānām iva yūthapaḥ<BR>
04,033.016a	pāśopadhānāṃ jyātantrīṃ cāpadaṇḍāṃ mahāsvanām<BR>
04,033.016c	śaravarṇāṃ dhanurvīṇāṃ śatrumadhye pravādaya<BR>
04,033.016d*0620_001	niryāhi nagarāc chīghraṃ rājaputra kim āsyate<BR>
04,033.017a	śvetā rajatasaṃkāśā rathe yujyantu te hayāḥ<BR>
04,033.017c	dhvajaṃ ca siṃhaṃ sauvarṇam ucchrayantu tavābhibhoḥ<BR>
04,033.018a	rukmapuṅkhāḥ prasannāgrā muktā hastavatā tvayā<BR>
04,033.018c	chādayantu śarāḥ sūryaṃ rājñām āyur nirodhinaḥ<BR>
04,033.019a	raṇe jitvā kurūn sarvān vajrapāṇir ivāsurān<BR>
04,033.019c	yaśo mahad avāpya tvaṃ praviśedaṃ puraṃ punaḥ<BR>
04,033.020a	tvaṃ hi rāṣṭrasya paramā gatir matsyapateḥ sutaḥ<BR>
04,033.020b*0621_001	yathā hi pāṇḍuputrāṇām arjuno jayatāṃ varaḥ<BR>
04,033.020b*0621_002	evam eva gatir nūnaṃ bhavān viṣayavāsinām<BR>
04,033.020c	gatimanto bhavantv adya sarve viṣayavāsinaḥ<BR>
04,033.020d*0622_000	vaiśaṃpāyanaḥ<BR>
04,033.020d*0622_001	mahājanasamakṣaṃ tu strīmadhye tu viśeṣataḥ<BR>
04,033.020d*0622_002	gavādhyakṣeṇa saṃproktaṃ vākyaṃ tejaḥpravardhanam<BR>
04,033.021a	strīmadhya uktas tenāsau tad vākyam abhayaṃkaram<BR>
04,033.021c	antaḥpure ślāghamāna idaṃ vacanam abravīt<BR>
04,034.001	uttara uvāca<BR>
04,034.001a	adyāham anugaccheyaṃ dṛḍhadhanvā gavāṃ padam<BR>
04,034.001c	yadi me sārathiḥ kaś cid bhaved aśveṣu kovidaḥ<BR>
04,034.002a	tam eva nādhigacchāmi yo me yantā bhaven naraḥ<BR>
04,034.002c	paśyadhvaṃ sārathiṃ kṣipraṃ mama yuktaṃ prayāsyataḥ<BR>
04,034.003a	aṣṭāviṃśatirātraṃ vā māsaṃ vā nūnam antataḥ<BR>
04,034.003c	yat tad āsīn mahad yuddhaṃ tatra me sārathir hataḥ<BR>
04,034.004a	sa labheyaṃ yadi tv anyaṃ hayayānavidaṃ naram<BR>
04,034.004c	tvarāvān adya yātvāhaṃ samucchritamahādhvajam<BR>
04,034.005a	vigāhya tatparānīkaṃ gajavājirathākulam<BR>
04,034.005c	śastrapratāpanirvīryān kurūñ jitvānaye paśūn<BR>
04,034.006a	duryodhanaṃ śāṃtanavaṃ karṇaṃ vaikartanaṃ kṛpam<BR>
04,034.006c	droṇaṃ ca saha putreṇa maheṣvāsān samāgatān<BR>
04,034.007a	vitrāsayitvā saṃgrāme dānavān iva vajrabhṛt<BR>
04,034.007c	anenaiva muhūrtena punaḥ pratyānaye paśūn<BR>
04,034.008a	śūnyam āsādya kuravaḥ prayānty ādāya godhanam<BR>
04,034.008c	kiṃ nu śakyaṃ mayā kartuṃ yad ahaṃ tatra nābhavam<BR>
04,034.009a	paśyeyur adya me vīryaṃ kuravas te samāgatāḥ<BR>
04,034.009c	kiṃ nu pārtho 'rjunaḥ sākṣād ayam asmān prabādhate<BR>
04,034.010	vaiśaṃpāyana uvāca<BR>
04,034.010a	tasya tad vacanaṃ strīṣu bhāṣataḥ sma punaḥ punaḥ<BR>
04,034.010c	nāmarṣayata pāñcālī bībhatsoḥ parikīrtanam<BR>
04,034.011a	athainam upasaṃgamya strīmadhyāt sā tapasvinī<BR>
04,034.011c	vrīḍamāneva śanakair idaṃ vacanam abravīt<BR>
04,034.011d*0623_001	śrutvā tad arjuno vākyam uttareṇa prabhāṣitam<BR>
04,034.011d*0623_002	pāñcālīm arjuno vākyam upāṃśu tad anusmaran<BR>
04,034.011d*0623_003	atītasamaye kāle priyāṃ bhāryām abhāṣata<BR>
04,034.011d*0623_004	drupadasya sutāṃ rājñaḥ pāñcālīṃ rūpasaṃmatām<BR>
04,034.011d*0623_005	satyārjavaguṇopetāṃ bhartuḥ priyahitaiṣiṇīm<BR>
04,034.011d*0623_006	uttarāṃ brūhi pāñcāli gatvā kṣipraṃ śucismite<BR>
04,034.011d*0623_007	ayaṃ kila purā yuddhe khāṇḍave savyasācinaḥ<BR>
04,034.011d*0623_008	sārathiḥ pāṇḍuputrasya pārthasya tu bṛhannalā<BR>
04,034.011d*0623_009	vaiśaṃpāyanaḥ<BR>
04,034.011d*0623_009	mahāñ jayo bhaved yuddhe sā ced yantā bṛhannalā<BR>
04,034.011d*0623_010	sā coditā tadā tena arjunena śucismitā<BR>
04,034.011d*0623_011	pāñcālī ca tadāgamya uttarāyā niveśanam<BR>
04,034.011d*0623_012	jñātvā tu samayān muktaṃ candraṃ rāhumukhād iva<BR>
04,034.011d*0623_013	yudhiṣṭhiraṃ dharmaparaṃ satyārjavapathe sthitam<BR>
04,034.011d*0623_014	amarṣayantī tad duḥkhaṃ kṛṣṇā kamalalocanā<BR>
04,034.011d*0623_015	uttarām āha vacanaṃ sakhimadhye vilāsinī<BR>
04,034.012a	yo 'sau bṛhadvāraṇābho yuvā supriyadarśanaḥ<BR>
04,034.012b*0624_000	draupadī<BR>
04,034.012b*0624_001	yo 'yaṃ yuvā vāraṇayūthapopamo<BR>
04,034.012b*0624_002	bṛhannalāsmīti jane 'bhyabhāṣata<BR>
04,034.012b*0624_003	purā hi pārthasya sa sārathis tadā<BR>
04,034.012b*0624_004	dhanurdharāṇāṃ pravarasya manye<BR>
04,034.012c	bṛhannaḍeti vikhyātaḥ pārthasyāsīt sa sārathiḥ<BR>
04,034.012d@034_0001	etena vai sārathinā tadārjunaḥ<BR>
04,034.012d@034_0002	sa devagandharvamahoragāsurān<BR>
04,034.012d@034_0003	sarvāṇi bhūtāny ajayat sa vīryavān<BR>
04,034.012d@034_0004	atarpayac cāpi hiraṇyaretasam<BR>
04,034.012d@034_0005	yad asya saṃsthām api tasya saṃyuge<BR>
04,034.012d@034_0006	jānāmi vīryaṃ paravīryamadhyagaḥ<BR>
04,034.012d@034_0007	saṃgṛhya raśmīn api vārya vīryavān<BR>
04,034.012d@034_0008	ādāya cāpaṃ prayayau rathe sthitaḥ<BR>
04,034.012d@034_0009	na sarvabhūtāni na devadānavāḥ<BR>
04,034.012d@034_0010	na cāpi sarve kuravaḥ samāgatāḥ<BR>
04,034.012d@034_0011	dhanaṃ hareyus tava jātu dhanvino<BR>
04,034.012d@034_0012	bṛhannalā tūttarasārathir yadi<BR>
04,034.013a	dhanuṣy anavaraś cāsīt tasya śiṣyo mahātmanaḥ<BR>
04,034.013c	dṛṣṭapūrvo mayā vīra carantyā pāṇḍavān prati<BR>
04,034.014a	yadā tat pāvako dāvam adahat khāṇḍavaṃ mahat<BR>
04,034.014c	arjunasya tadānena saṃgṛhītā hayottamāḥ<BR>
04,034.015a	tena sārathinā pārthaḥ sarvabhūtāni sarvaśaḥ<BR>
04,034.015c	ajayat khāṇḍavaprasthe na hi yantāsti tādṛśaḥ<BR>
04,034.015d*0625_000	vaiśaṃpāyanaḥ<BR>
04,034.015d*0625_001	tataḥ sairandhrisahitā uttarā bhrātur abravīt<BR>
04,034.015d*0625_002	abhyarthayemāṃ sārathye vīra śīghraṃ bṛhannalām<BR>
04,034.015d*0625_003	śikṣitaiṣāṃ hi sārathye nartane gītavādite<BR>
04,034.015d*0625_004	sairandhry āha mahāprājña stuvantī vai bṛhannalām<BR>
04,034.015d*0626_001	śrutvottarottarāvākyaṃ sairandhryā samudīritam<BR>
04,034.015d*0626_002	saṃdhārya manasā samyak sairandhrīṃ punar abravīt<BR>
04,034.015d*0627_000	uttaraḥ<BR>
04,034.015d*0627_001	sairandhri jānāsi mama vrataṃ hi<BR>
04,034.015d*0627_002	klībo na eṣa puruṣaḥ svayaṃ hi<BR>
04,034.015d*0627_003	nāhaṃ pravakṣyāmi bṛhannalāṃ śubhe<BR>
04,034.015d*0627_004	vaktuṃ svayaṃ yaccha hayān mameti<BR>
04,034.015d*0628_000	sairandhrī<BR>
04,034.015d*0628_001	bhayakāle tu saṃprāpte na vrataṃ nāvrataṃ punaḥ<BR>
04,034.015d*0628_002	yathā duḥkhaṃ pratarati kartuṃ yuktaṃ cared budhaḥ<BR>
04,034.015d*0628_003	iti dharmavidaḥ prāhus tasmād vācyā bṛhannalā<BR>
04,034.016a	yeyaṃ kumārī suśroṇī bhaginī te yavīyasī<BR>
04,034.016c	asyāḥ sa vacanaṃ vīra kariṣyati na saṃśayaḥ<BR>
04,034.017a	yadi vai sārathiḥ sa syāt kurūn sarvān asaṃśayam<BR>
04,034.017c	jitvā gāś ca samādāya dhruvam āgamanaṃ bhavet<BR>
04,034.018a	evam uktaḥ sa sairandhryā bhaginīṃ pratyabhāṣata<BR>
04,034.018c	gaccha tvam anavadyāṅgi tām ānaya bṛhannaḍām<BR>
04,034.019a	sā bhrātrā preṣitā śīghram agacchan nartanāgṛham<BR>
04,034.019c	yatrāste sa mahābāhuś channaḥ satreṇa pāṇḍavaḥ<BR>
04,035.000*0629_000	vaiśaṃpāyana uvāca<BR>
04,035.000*0629_001	sā prādravat kāñcanamālyadhāriṇī<BR>
04,035.000*0629_002	jyeṣṭhena bhrātrā prahitā yaśasvinī<BR>
04,035.000*0629_003	sudakṣiṇā vedivilagnamadhyā<BR>
04,035.000*0629_004	sā padmapatrābhanibhā śikhaṇḍinī<BR>
04,035.000*0629_005	tanvī śubhāṅgī maṇicitramekhalā<BR>
04,035.000*0629_006	matsyasya rājño duhitā śriyā vṛtā<BR>
04,035.000*0629_007	tan nartanāgāram arālapakṣmā<BR>
04,035.000*0629_008	śatahradā megham ivānvapadyata<BR>
04,035.000*0629_009	sā hastihastopamasaṃhatorūḥ<BR>
04,035.000*0629_010	svaninditā cārudatī sumadhyamā<BR>
04,035.000*0629_011	āsādya taṃ vai varamālyadhāriṇī<BR>
04,035.000*0629_012	pārthaṃ śubhā nāgavadhūr iva dvipam<BR>
04,035.000*0629_013	sā ratnabhūtā manasaḥ priyārcitā<BR>
04,035.000*0629_014	sutā virāṭasya yathendralakṣmīḥ<BR>
04,035.000*0629_015	sudarśanīyā pramukhe yaśasvinī<BR>
04,035.000*0629_016	prītyābravīd arjunam āyatekṣaṇā<BR>
04,035.000*0629_017	susaṃhatoruṃ kanakojjvalatvacaṃ<BR>
04,035.000*0629_018	pārthaḥ kumārīṃ sa tadābhyabhāṣata<BR>
04,035.000*0629_019	kim āgamaḥ kāñcanamālyadhāriṇi<BR>
04,035.000*0629_020	mṛgākṣi kiṃ tvaṃ tvariteva bhāmini<BR>
04,035.000*0629_021	kiṃ te mukhaṃ sundari na prasannam<BR>
04,035.000*0629_022	ācakṣva tattvaṃ mama śīghram aṅgane<BR>
04,035.000*0630_001	bhrātur niyogaṃ tu niśamya subhrūḥ<BR>
04,035.000*0630_002	śubhānanā hāṭakaratnabhūṣaṇā<BR>
04,035.000*0630_003	savajramuktāmaṇihemakuṇḍalā<BR>
04,035.000*0630_004	mṛdukramā bhrātṛniyogacoditā<BR>
04,035.000*0630_005	pradakṣiṇāvartatanuḥ śikhaṇḍinī<BR>
04,035.000*0630_006	padmānanā padmadalāyatākṣī<BR>
04,035.001	vaiśaṃpāyana uvāca<BR>
04,035.001a	sa tāṃ dṛṣṭvā viśālākṣīṃ rājaputrīṃ sakhīṃ sakhā<BR>
04,035.001c	prahasann abravīd rājan kutrāgamanam ity uta<BR>
04,035.002a	tam abravīd rājaputrī samupetya nararṣabham<BR>
04,035.002c	praṇayaṃ bhāvayantī sma sakhīmadhya idaṃ vacaḥ<BR>
04,035.002d*0631_001	uvāca tvarayā yuktā cottarā madhurākṣaram<BR>
04,035.003a	gāvo rāṣṭrasya kurubhiḥ kālyante no bṛhannaḍe<BR>
04,035.003c	tān vijetuṃ mama bhrātā prayāsyati dhanurdharaḥ<BR>
04,035.004a	naciraṃ ca hatas tasya saṃgrāme rathasārathiḥ<BR>
04,035.004c	tena nāsti samaḥ sūto yo 'sya sārathyam ācaret<BR>
04,035.005a	tasmai prayatamānāya sārathyarthaṃ bṛhannaḍe<BR>
04,035.005c	ācacakṣe hayajñāne sairandhrī kauśalaṃ tava<BR>
04,035.005d*0632_001	arjunasya kilāsīs tvaṃ sārathir dayitaḥ purā<BR>
04,035.005d*0632_002	tvayājayat sahāyena pṛthivīṃ pāṇḍavarṣabhaḥ<BR>
04,035.006a	sā sārathyaṃ mama bhrātuḥ kuru sādhu bṛhannaḍe<BR>
04,035.006c	purā dūrataraṃ gāvo hriyante kurubhir hi naḥ<BR>
04,035.007a	athaitad vacanaṃ me 'dya niyuktā na kariṣyasi<BR>
04,035.007c	praṇayād ucyamānā tvaṃ parityakṣyāmi jīvitam<BR>
04,035.008a	evam uktas tu suśroṇyā tayā sakhyā paraṃtapaḥ<BR>
04,035.008c	jagāma rājaputrasya sakāśam amitaujasaḥ<BR>
04,035.008d*0633_000	vaiśaṃpāyanaḥ<BR>
04,035.008d*0633_001	sā vajravaiḍūryavikārakuṇḍalā<BR>
04,035.008d*0633_002	vinidrapadmotpalapatragandhinī<BR>
04,035.008d*0633_003	prasannatārādhipasaṃnibhānanā<BR>
04,035.008d*0633_004	pārthaṃ kumārī vacanaṃ babhāṣe<BR>
04,035.008d*0633_005	haranti vittaṃ kuravaḥ pitur me<BR>
04,035.008d*0633_006	śataṃ sahasrāṇi gavāṃ bṛhannale<BR>
04,035.008d*0633_007	sā bhrātur aśvān mama saṃyamasva<BR>
04,035.008d*0633_008	purā pare dūrataraṃ haranti gāḥ<BR>
04,035.008d*0633_009	sairandhrir ākhyāti bṛhannale tvāṃ<BR>
04,035.008d*0633_010	suśikṣitāṃ saṃgrahaṇe rathāśvayoḥ<BR>
04,035.008d*0633_011	ahaṃ mariṣyāmi na me 'tra saṃśayo<BR>
04,035.008d*0633_012	mayā vṛtā tatra na ced gamiṣyasi<BR>
04,035.008d*0633_013	tathā niyukto naradevakanyayā<BR>
04,035.008d*0633_014	narottamaḥ prītamanā dhanaṃjayaḥ<BR>
04,035.008d*0633_015	uvāca pārthaḥ śubhamandayā girā<BR>
04,035.008d*0633_016	śubhānanāṃ śukladatīṃ śucismitām<BR>
04,035.008d*0633_017	gacchāmi yatrecchasi cāruhāsini<BR>
04,035.008d*0633_018	hutāśanaṃ prajvalitaṃ vrajāmi vā<BR>
04,035.008d*0633_019	icchāmi te 'haṃ varagātri jīvitaṃ<BR>
04,035.008d*0633_020	karomi kiṃ te priyam adya sundari<BR>
04,035.008d*0633_021	na matkṛte drakṣyasi tat puraṃ priye<BR>
04,035.008d*0633_022	vaivasvataṃ pretapater mahābhayam<BR>
04,035.008d*0633_023	sa evam uktvā kuruvīrapuṃgavo<BR>
04,035.008d*0633_024	vilāsinīṃ śukladatīṃ śucismitām<BR>
04,035.008d*0633_025	bṛhannalārūpavibhūṣitānano<BR>
04,035.008d*0633_026	virāṭaputrasya samīpam āvrajat<BR>
04,035.008d*0634_001	tam āvrajantaṃ varabhūṣaṇair vṛtaṃ<BR>
04,035.008d*0634_002	mahāprabhaṃ vāraṇayūthapopamam<BR>
04,035.008d*0634_003	gajendrabāhuṃ kamalāyatekṣaṇaṃ<BR>
04,035.008d*0634_004	kavāṭavakṣaḥsthalam unnatāṃsam<BR>
04,035.008d*0634_005	tam āgataṃ pārtham amitrakarśanaṃ<BR>
04,035.008d*0634_006	mahābalaṃ nāgam iva pramāthinam<BR>
04,035.008d*0634_007	vairāṭir āmantrya tato bṛhannalāṃ<BR>
04,035.008d*0634_008	gavāṃ ninīṣan padam uttaro 'bravīt<BR>
04,035.009a	taṃ sā vrajantaṃ tvaritaṃ prabhinnam iva kuñjaram<BR>
04,035.009c	anvagacchad viśālākṣī śiśur gajavadhūr iva<BR>
04,035.010a	dūrād eva tu taṃ prekṣya rājaputro 'bhyabhāṣata<BR>
04,035.010c	tvayā sārathinā pārthaḥ khāṇḍave 'gnim atarpayat<BR>
04,035.011a	pṛthivīm ajayat kṛtsnāṃ kuntīputro dhanaṃjayaḥ<BR>
04,035.011c	sairandhrī tvāṃ samācaṣṭa sā hi jānāti pāṇḍavān<BR>
04,035.012a	saṃyaccha māmakān aśvāṃs tathaiva tvaṃ bṛhannaḍe<BR>
04,035.012c	kurubhir yotsyamānasya godhanāni parīpsataḥ<BR>
04,035.013a	arjunasya kilāsīs tvaṃ sārathir dayitaḥ purā<BR>
04,035.013c	tvayājayat sahāyena pṛthivīṃ pāṇḍavarṣabhaḥ<BR>
04,035.013d*0635_001	devendrasārathir vīro mātaliḥ khyātavikramaḥ<BR>
04,035.013d*0635_002	suhotro jāmadagnyasya viṣṇor yantā ca dārukaḥ<BR>
04,035.013d*0635_003	aruṇaḥ sūryayantā ca sumantro daśarathasya ca<BR>
04,035.013d*0635_004	sarve sārathayaḥ khyātā na bṛhannalayā samāḥ<BR>
04,035.013d*0635_005	ity ukto 'haṃ ca sairandhryā tena tvām āhvayāmi vai<BR>
04,035.013d*0635_006	āhūtā tvaṃ mayā sārdhaṃ yoddhuṃ yāhi bṛhannale<BR>
04,035.013d*0635_007	dūrād dūrataraṃ gāvo bhavanti kurubhir hṛtāḥ<BR>
04,035.014a	evam uktā pratyuvāca rājaputraṃ bṛhannaḍā<BR>
04,035.014c	kā śaktir mama sārathyaṃ kartuṃ saṃgrāmamūrdhani<BR>
04,035.015a	gītaṃ vā yadi vā nṛttaṃ vāditraṃ vā pṛthagvidham<BR>
04,035.015c	tat kariṣyāmi bhadraṃ te sārathyaṃ tu kuto mayi<BR>
04,035.016	uttara uvāca<BR>
04,035.016a	bṛhannaḍe gāyano vā nartano vā punar bhava<BR>
04,035.016c	kṣipraṃ me ratham āsthāya nigṛhṇīṣva hayottamān<BR>
04,035.016d*0636_001	tvaṃ nartako vā yadi vāpi gāyakaḥ<BR>
04,035.016d*0636_002	kṣipraṃ tanutraṃ paridhatsva bhānumat<BR>
04,035.016d*0637_001	abhīkṣṇam āhus tava karma pauruṣaṃ<BR>
04,035.016d*0637_002	striyaḥ praśaṃsanti mamādya cāntike<BR>
04,035.016d*0637_002	vaiśaṃpāyanaḥ<BR>
04,035.016d*0637_003	ity evam uktvā nṛpasūnusattamas<BR>
04,035.016d*0637_004	tadā smayitvārjunam abhyanandayat<BR>
04,035.016d*0637_005	athottaraḥ pāraśavaṃ śatākṣimat<BR>
04,035.016d*0637_006	suvarṇacitraṃ parigṛhya bhānumat<BR>
04,035.016d*0637_007	bṛhannalāyai pradadau svayaṃ tadā<BR>
04,035.016d*0637_008	virāṭaputraḥ paravīraghātine<BR>
04,035.016d*0637_009	tadājñayā mātsyasutasya vīryavān<BR>
04,035.016d*0637_010	akartukāmeva samādade tadā<BR>
04,035.016d*0637_010	bṛhannalā<BR>
04,035.016d*0637_011	yady asti ca raṇe śauryaṃ śaktiḥ syād dviṣatāṃ vadhe<BR>
04,035.016d*0637_012	ahaṃ tvām abhigacchāmi yatra tvaṃ yāsi tatra bhoḥ<BR>
04,035.017	vaiśaṃpāyana uvāca<BR>
04,035.017a	sa tatra narmasaṃyuktam akarot pāṇḍavo bahu<BR>
04,035.017c	uttarāyāḥ pramukhataḥ sarvaṃ jānann ariṃdama<BR>
04,035.018a	ūrdhvam utkṣipya kavacaṃ śarīre pratyamuñcata<BR>
04,035.018c	kumāryas tatra taṃ dṛṣṭvā prāhasan pṛthulocanāḥ<BR>
04,035.018d*0638_001	tam ādadānaṃ pramadā jahāsire<BR>
04,035.018d*0638_002	hy adhomukhaṃ vīravaro 'bhyahārayat<BR>
04,035.018d*0638_003	tatas tiraścīnakṛtaṃ sapatnahā<BR>
04,035.018d*0638_004	hy adhomukhaṃ kavacam athābhyakarṣayat<BR>
04,035.018d*0638_005	samyak prajānann api satyavikramo<BR>
04,035.018d*0638_006	hy ajñātavat sarvakurupravīraḥ<BR>
04,035.018d*0638_007	ūrdhvaṃ kṣipan vīravaro 'bhyahārayat<BR>
04,035.018d*0638_008	punaś ca yatnāt kavacaṃ dhanaṃjayaḥ<BR>
04,035.018d*0638_009	evaṃprakārāṇi bahūni kurvati<BR>
04,035.018d*0638_010	tasmin kumāryaḥ pramadā jahāsire<BR>
04,035.019a	sa tu dṛṣṭvā vimuhyantaṃ svayam evottaras tataḥ<BR>
04,035.019c	kavacena mahārheṇa samanahyad bṛhannaḍām<BR>
04,035.019d*0639_001	tathā vikurvantam amitrakarśanaṃ<BR>
04,035.019d*0639_002	naivottaraḥ paryabhavad dhanaṃjayam<BR>
04,035.019d*0639_003	taṃ rājaputraḥ samanāhayat svayaṃ<BR>
04,035.019d*0639_004	jāmbūnadāntena śubhena varmaṇā<BR>
04,035.019d*0639_005	kṛśānutaptapratimena bhāsvatā<BR>
04,035.019d*0639_006	jājvalyamānena sahasraraśminā<BR>
04,035.020a	sa bibhrat kavacaṃ cāgryaṃ svayam apy aṃśumatprabham<BR>
04,035.020c	dhvajaṃ ca siṃham ucchritya sārathye samakalpayat<BR>
04,035.020d*0640_001	athāsya śīghraṃ prasamīkṣya yojayad<BR>
04,035.020d*0640_002	rathe hayān kāñcanajālasaṃvṛtān<BR>
04,035.020d*0640_003	suvarṇajālāntarayoktṛbhūṣaṇān<BR>
04,035.020d*0640_004	siṃhaṃ ca sauvarṇam upāśrayad rathe<BR>
04,035.021a	dhanūṃṣi ca mahārhāṇi bāṇāṃś ca rucirān bahūn<BR>
04,035.021b*0641_001	āyudhāni ca vai tatra rathopasthe ca saṃnyasat<BR>
04,035.021c	ādāya prayayau vīraḥ sa bṛhannaḍasārathiḥ<BR>
04,035.022a	athottarā ca kanyāś ca sakhyas tām abruvaṃs tadā<BR>
04,035.022c	bṛhannaḍe ānayethā vāsāṃsi rucirāṇi naḥ<BR>
04,035.023a	pāñcālikārthaṃ sūkṣmāṇi citrāṇi vividhāni ca<BR>
04,035.023c	vijitya saṃgrāmagatān bhīṣmadroṇamukhān kurūn<BR>
04,035.024a	atha tā bruvatīḥ kanyāḥ sahitāḥ pāṇḍunandanaḥ<BR>
04,035.024c	pratyuvāca hasan pārtho meghadundubhiniḥsvanaḥ<BR>
04,035.025a	yady uttaro 'yaṃ saṃgrāme vijeṣyati mahārathān<BR>
04,035.025c	athāhariṣye vāsāṃsi divyāni rucirāṇi ca<BR>
04,035.026a	evam uktvā tu bībhatsus tataḥ prācodayad dhayān<BR>
04,035.026c	kurūn abhimukhāñ śūro nānādhvajapatākinaḥ<BR>
04,035.026d*0642_001	athottaro varma mahāprabhāvaṃ<BR>
04,035.026d*0642_002	suvarṇavaiḍūryapariṣkṛtaṃ dṛḍham<BR>
04,035.026d*0642_003	āmucya vīraḥ prayayau rathottamaṃ<BR>
04,035.026d*0642_004	dhanaṃjayaṃ sārathinaṃ pragṛhya<BR>
04,035.026d*0643_001	tam uttaraṃ vīkṣya rathottame sthitaṃ<BR>
04,035.026d*0643_002	bṛhannaḍāyāḥ sahitaṃ mahābhujam<BR>
04,035.026d*0643_003	striyaś ca kanyāś ca dvijāś ca suvratāḥ<BR>
04,035.026d*0643_004	pradakṣiṇaṃ cakrur athocuraṅganāḥ<BR>
04,035.026d*0643_005	yad arjunasyarṣabhatulyagāminaḥ<BR>
04,035.026d*0643_006	purābhavat khāṇḍavadāhamaṅgalam<BR>
04,035.026d*0643_007	kurūn samāsādya raṇe bṛhannaḍe<BR>
04,035.026d*0643_008	sahottareṇāstu tad adya maṅgalam<BR>
04,036.001	vaiśaṃpāyana uvāca<BR>
04,036.001a	sa rājadhānyā niryāya vairāṭiḥ pṛthivīṃjayaḥ<BR>
04,036.001c	prayāhīty abravīt sūtaṃ yatra te kuravo gatāḥ<BR>
04,036.002a	samavetān kurūn yāvaj jigīṣūn avajitya vai<BR>
04,036.002c	gāś caiṣāṃ kṣipram ādāya punar āyāmi svaṃ puram<BR>
04,036.003a	tatas tāṃś codayām āsa sadaśvān pāṇḍunandanaḥ<BR>
04,036.003c	te hayā narasiṃhena coditā vātaraṃhasaḥ<BR>
04,036.003e	ālikhanta ivākāśam ūhuḥ kāñcanamālinaḥ<BR>
04,036.004a	nātidūram atho yātvā matsyaputradhanaṃjayau<BR>
04,036.004c	avekṣetām amitraghnau kurūṇāṃ balināṃ balam<BR>
04,036.004e	śmaśānam abhito gatvā āsasāda kurūn atha<BR>
04,036.004f*0644_001	tāṃ śamīm anvavīkṣetāṃ vyūḍhānīkāṃś ca sarvaśaḥ<BR>
04,036.005a	tad anīkaṃ mahat teṣāṃ vibabhau sāgarasvanam<BR>
04,036.005c	sarpamāṇam ivākāśe vanaṃ bahulapādapam<BR>
04,036.006a	dadṛśe pārthivo reṇur janitas tena sarpatā<BR>
04,036.006c	dṛṣṭipraṇāśo bhūtānāṃ divaspṛṅ narasattama<BR>
04,036.007a	tad anīkaṃ mahad dṛṣṭvā gajāśvarathasaṃkulam<BR>
04,036.007c	karṇaduryodhanakṛpair guptaṃ śāṃtanavena ca<BR>
04,036.008a	droṇena ca saputreṇa maheṣvāsena dhīmatā<BR>
04,036.008b*0645_001	teṣāṃ tat sainyam atulaṃ dṛṣṭvā bhayavivardhanam<BR>
04,036.008c	hṛṣṭaromā bhayodvignaḥ pārthaṃ vairāṭir abravīt<BR>
04,036.009a	notsahe kurubhir yoddhuṃ romaharṣaṃ hi paśya me<BR>
04,036.009c	bahupravīram atyugraṃ devair api durāsadam<BR>
04,036.009e	pratiyoddhuṃ na śakṣyāmi kurusainyam anantakam<BR>
04,036.010a	nāśaṃse bhāratīṃ senāṃ praveṣṭuṃ bhīmakārmukām<BR>
04,036.010b*0646_001	devair api sahendreṇa na śakyaṃ kiṃ punar naraiḥ<BR>
04,036.010c	rathanāgāśvakalilāṃ pattidhvajasamākulām<BR>
04,036.010e	dṛṣṭvaiva hi parān ājāv ātmā pravyathatīva me<BR>
04,036.011a	yatra droṇaś ca bhīṣmaś ca kṛpaḥ karṇo viviṃśatiḥ<BR>
04,036.011c	aśvatthāmā vikarṇaś ca somadatto 'tha bāhlikaḥ<BR>
04,036.012a	duryodhanas tathā vīro rājā ca rathināṃ varaḥ<BR>
04,036.012c	dyutimanto maheṣvāsāḥ sarve yuddhaviśāradāḥ<BR>
04,036.012d*0647_001	mattā iva mahānāgā yuktadhvajapatākinaḥ<BR>
04,036.012d*0647_002	nītimanto maheṣvāsāḥ sarvāstrakṛtaniścayāḥ<BR>
04,036.012d*0647_003	durjayāḥ sarvasainyānāṃ devair api savāsavaiḥ<BR>
04,036.012d*0647_004	patākinaś ca mātaṅgāḥ sadhvajāś ca mahārathāḥ<BR>
04,036.012d*0647_005	viprakīrṇāḥ kṛtodyogā vājinaś citrabhūṣitāḥ<BR>
04,036.012d*0647_006	tāñ jetuṃ samare śūrān durbuddhir aham āgataḥ<BR>
04,036.013a	dṛṣṭvaiva hi kurūn etān vyūḍhānīkān prahāriṇaḥ<BR>
04,036.013c	hṛṣitāni ca romāṇi kaśmalaṃ cāgataṃ mama<BR>
04,036.014	vaiśaṃpāyana uvāca<BR>
04,036.014a	aviyāto viyātasya maurkhyād dhūrtasya paśyataḥ<BR>
04,036.014b*0648_001	dṛṣṭvā tu mahatīṃ senāṃ kurūṇāṃ dṛḍhadhanvinām<BR>
04,036.014c	paridevayate mandaḥ sakāśe savyasācinaḥ<BR>
04,036.015a	trigartān me pitā yātaḥ śūnye saṃpraṇidhāya mām<BR>
04,036.015c	sarvāṃ senām upādāya na me santīha sainikāḥ<BR>
04,036.016a	so 'ham eko bahūn bālaḥ kṛtāstrān akṛtaśramaḥ<BR>
04,036.016c	pratiyoddhuṃ na śakṣyāmi nivartasva bṛhannaḍe<BR>
04,036.016d*0649_000	vaiśaṃpāyanaḥ<BR>
04,036.016d*0649_001	taṃ tathāvādinaṃ tatra bībhatsuḥ pratyabhāṣata<BR>
04,036.016d*0649_002	saṃprahasya punas taṃ vai sarvalokamahārathaḥ<BR>
04,036.017	arjuna uvāca<BR>
04,036.017a	bhayena dīnarūpo 'si dviṣatāṃ harṣavardhanaḥ<BR>
04,036.017c	na ca tāvat kṛtaṃ kiṃ cit paraiḥ karma raṇājire<BR>
04,036.018a	svayam eva ca mām āttha vaha māṃ kauravān prati<BR>
04,036.018c	so 'haṃ tvāṃ tatra neṣyāmi yatraite bahulā dhvajāḥ<BR>
04,036.019a	madhyam āmiṣagṛdhrāṇāṃ kurūṇām ātatāyinām<BR>
04,036.019c	neṣyāmi tvāṃ mahābāho pṛthivyām api yudhyatām<BR>
04,036.019d*0650_001	samudram iva gambhīraṃ kurusainyam ariṃdama<BR>
04,036.019d*0650_002	strīsakāśe pratijñāya puruṣāṇāṃ hi śṛṇvatām<BR>
04,036.019d*0650_003	vikatthamāno niryātvā brūhi kiṃ nātra budhyase<BR>
04,036.020a	tathā strīṣu pratiśrutya pauruṣaṃ puruṣeṣu ca<BR>
04,036.020c	katthamāno 'bhiniryāya kimarthaṃ na yuyutsase<BR>
04,036.021a	na ced vijitya gās tās tvaṃ gṛhān vai pratiyāsyasi<BR>
04,036.021c	prahasiṣyanti vīra tvāṃ narā nāryaś ca saṃgatāḥ<BR>
04,036.022a	aham apy atra sairandhryā stutaḥ sārathyakarmaṇi<BR>
04,036.022c	na hi śakṣyāmy anirjitya gāḥ prayātuṃ puraṃ prati<BR>
04,036.023a	stotreṇa caiva sairandhryās tava vākyena tena ca<BR>
04,036.023c	kathaṃ na yudhyeyam ahaṃ kurūn sarvān sthiro bhava<BR>
04,036.024	uttara uvāca<BR>
04,036.024a	kāmaṃ harantu matsyānāṃ bhūyāṃsaṃ kuravo dhanam<BR>
04,036.024b*0651_001	agnido garadaś caiva śastrapāṇir dhanāpahaḥ<BR>
04,036.024b*0651_002	kṣetradāraharaś caiva ṣaḍete hy ātatāyinaḥ<BR>
04,036.024b*0651_003	ātatāyinam āyāntam api vedāṅgapāragam<BR>
04,036.024b*0651_004	jighāṃsantaṃ jighāṃsīyān na naro brahmahā bhavet<BR>
04,036.024b*0652_001	saṃgrāmeṇa na me kāryaṃ gāvo gacchantu cāpi me<BR>
04,036.024b*0652_002	śūnyaṃ me nagaraṃ cāpi pituś caiva bibhemy aham<BR>
04,036.024b*0653_001	kṣīraṃ vā dadhi vājyaṃ vā takraṃ vā na pibāmy aham<BR>
04,036.024b*0653_002	āranālaṃ hi pāsyāmi na me gobhiḥ prayojanam<BR>
04,036.024b*0654_001	nagaraṃ ca pravekṣyāmi paśyatas te bṛhannale<BR>
04,036.024b*0655_001	nivartaya rathaṃ tūrṇaṃ hṛdayaṃ me vidīryate<BR>
04,036.024b*0656_001	varaṃ kālena jīvakṣabhun na me gobhiḥ prayojanam<BR>
04,036.024b*0656_002	yady ahaṃ jīvamānas tu gacchāmi nagaraṃ prati ]<BR>
04,036.024c	prahasantu ca māṃ nāryo narā vāpi bṛhannaḍe<BR>
04,036.024d*0657_001	bhojanaṃ gorasair hīnaṃ kāñjikenāpy ataḥ param<BR>
04,036.024d*0657_002	bhokṣye 'haṃ bahubhir vāpi yāsye bālo mṛter bhayāt<BR>
04,036.025	vaiśaṃpāyana uvāca<BR>
04,036.025a	ity uktvā prādravad bhīto rathāt praskandya kuṇḍalī<BR>
04,036.025c	tyaktvā mānaṃ sa mandātmā visṛjya saśaraṃ dhanuḥ<BR>
04,036.026	bṛhannaḍovāca<BR>
04,036.026a	naiṣa pūrvaiḥ smṛto dharmaḥ kṣatriyasya palāyanam<BR>
04,036.026c	śreyas te maraṇaṃ yuddhe na bhītasya palāyanam<BR>
04,036.027	vaiśaṃpāyana uvāca<BR>
04,036.027a	evam uktvā tu kaunteyaḥ so 'vaplutya rathottamāt<BR>
04,036.027c	tam anvadhāvad dhāvantaṃ rājaputraṃ dhanaṃjayaḥ<BR>
04,036.027e	dīrghāṃ veṇīṃ vidhunvānaḥ sādhu rakte ca vāsasī<BR>
04,036.027f*0658_001	vikramantaṃ padanyāsair namayann iva bhūtalam<BR>
04,036.028a	vidhūya veṇīṃ dhāvantam ajānanto 'rjunaṃ tadā<BR>
04,036.028c	sainikāḥ prāhasan ke cit tathārūpam avekṣya tam<BR>
04,036.029a	taṃ śīghram abhidhāvantaṃ saṃprekṣya kuravo 'bruvan<BR>
04,036.029b*0659_000	sainikāḥ<BR>
04,036.029b*0659_001	ko 'yaṃ dhāvaty asaṃgena pūrvaṃ muktvā rathottamam<BR>
04,036.029c	ka eṣa veṣapracchanno bhasmaneva hutāśanaḥ<BR>
04,036.030a	kiṃ cid asya yathā puṃsaḥ kiṃ cid asya yathā striyaḥ<BR>
04,036.030b*0660_001	ity evaṃ sainikāḥ prāhur droṇas tān idam abravīt<BR>
04,036.030b*0660_002	ācāryaḥ kurupāṇḍūnāṃ matau śukrāṅgiropamaḥ<BR>
04,036.030b*0660_003	kiṃ vicāreṇa vaḥ kāryam etenānusṛtena vai<BR>
04,036.030b*0660_004	dhāvantam anudhāvaṃś ca nirbhayo bhayaviplutam<BR>
04,036.030b*0660_005	veṇīkalāpaṃ nirdhūya pravibhāti nararṣabhaḥ<BR>
04,036.030c	sārūpyam arjunasyeva klībarūpaṃ bibharti ca<BR>
04,036.030d*0661_001	rūpeṇa pārthasadṛśaḥ strīveṣasamalaṃkṛtaḥ<BR>
04,036.031a	tad evaitac chirogrīvaṃ tau bāhū parighopamau<BR>
04,036.031c	tadvad evāsya vikrāntaṃ nāyam anyo dhanaṃjayāt<BR>
04,036.032a	amareṣv iva devendro mānuṣeṣu dhanaṃjayaḥ<BR>
04,036.032c	ekaḥ ko 'smān upāyāyād anyo loke dhanaṃjayāt<BR>
04,036.032d*0662_001	droṇena caivam ukte tu karṇaḥ provāca buddhimān<BR>
04,036.033a	ekaḥ putro virāṭasya śūnye saṃnihitaḥ pure<BR>
04,036.033c	sa eṣa kila niryāto bālabhāvān na pauruṣāt<BR>
04,036.033d*0663_001	klībaṃ vai sārathiṃ kṛtvā niryāto nagarād bahiḥ<BR>
04,036.034a	satreṇa nūnaṃ channaṃ hi carantaṃ pārtham arjunam<BR>
04,036.034b*0664_001	te hi naḥ pratisaṃyātuṃ saṃgrāme na hi śaknuyuḥ<BR>
04,036.034b*0664_002	katham ekataras teṣāṃ samastān yodhayet kurūn<BR>
04,036.034c	uttaraḥ sārathiṃ kṛtvā niryāto nagarād bahiḥ<BR>
04,036.035a	sa no manye dhvajān dṛṣṭvā bhīta eṣa palāyati<BR>
04,036.035c	taṃ nūnam eṣa dhāvantaṃ jighṛkṣati dhanaṃjayaḥ<BR>
04,036.035d*0665_001	eko 'smān anuyāty eṣa nānyo loke dhanaṃjayāt<BR>
04,036.035d*0665_002	sārathiṃ hy uttaraṃ kṛtvā svayaṃ yoddhum ihecchati<BR>
04,036.036a	iti sma kuravaḥ sarve vimṛśantaḥ pṛthak pṛthak<BR>
04,036.036c	na ca vyavasituṃ kiṃ cid uttaraṃ śaknuvanti te<BR>
04,036.036d*0666_001	duryodhana uvācedaṃ sainikān rathasattamān<BR>
04,036.036d*0666_002	arjuno vāsudevo vā rāmaḥ pradyumna eva vā<BR>
04,036.036d*0666_003	te hi naḥ pratisaṃyoddhuṃ saṃgrāme na hi śaknuyuḥ<BR>
04,036.036d*0666_004	katham ekataras teṣāṃ samastān yodhayet kurūn<BR>
04,036.036d*0666_005	anyo vai klībaveṣeṇa yady āgacched gavāṃ padam<BR>
04,036.036d*0666_006	śarais tīkṣṇair arpayitvā pātayiṣyāmi bhūtale<BR>
04,036.036e	channaṃ tathā taṃ satreṇa pāṇḍavaṃ prekṣya bhārata<BR>
04,036.036f*0667_001	arjunaṃ neti cety enaṃ na vyavasyanti te punaḥ<BR>
04,036.036f*0667_002	iti sma kuravaḥ sarve mantrayanti mahārathāḥ<BR>
04,036.036f*0667_003	dṛḍhavedhī mahāsattvaḥ śakratulyaparākramaḥ<BR>
04,036.036f*0667_004	abhyāgacchati ced yoddhuṃ sarvaṃ saṃśayitaṃ balam<BR>
04,036.036f*0667_005	na cāpy anyataraṃ tatra vyavasyanti dhanaṃjayāt<BR>
04,036.037a	uttaraṃ tu pradhāvantam anudrutya dhanaṃjayaḥ<BR>
04,036.037c	gatvā padaśataṃ tūrṇaṃ keśapakṣe parāmṛśat<BR>
04,036.037d*0668_001	mā mā gṛhāṇa bhadraṃ te dāso 'haṃ te bṛhannale<BR>
04,036.037d*0668_002	iti vādinam evāśu dhāvantaṃ tarasāgrahīt<BR>
04,036.037d*0669_001	virāṭaputraṃ bībhatsur balavān arimardanaḥ<BR>
04,036.038a	so 'rjunena parāmṛṣṭaḥ paryadevayad ārtavat<BR>
04,036.038b*0670_001	mā mā māraya bhadraṃ te muñca mām emi me gṛham<BR>
04,036.038b*0670_002	muñca māṃ muñca muñceti tatpādāv agrahīd bruvan<BR>
04,036.038b*0670_003	darśayitvā tataḥ sarvān adaśat so 'ṅguliṃ nṛpa<BR>
04,036.038b*0670_004	mā bhais tvam iti pārthena prārthitaḥ paryadevayat<BR>
04,036.038c	bahulaṃ kṛpaṇaṃ caiva virāṭasya sutas tadā<BR>
04,036.038d*0671_000	uttara uvāca<BR>
04,036.038d*0671_001	śṛṇuyās tvaṃ hi kalyāṇi bṛhannaḍe sumadhyame<BR>
04,036.038d*0671_002	nivartaya rathaṃ śīghraṃ jīvan bhadrāṇi paśyati<BR>
04,036.038d*0672_001	grāmāś caturdaśa tathā pūrṇāś ca dhanagokulaiḥ<BR>
04,036.038d*0672_002	dadāmy etad dhanaṃ tubhyaṃ muñca māṃ tvaṃ bṛhannaḍe<BR>
04,036.038d*0672_003	aśvānāṃ tu sahasre dve śubhrāṇāṃ hemamālinām<BR>
04,036.038d*0672_004	sarvalakṣaṇayuktānāṃ muñca māṃ tvaṃ bṛhannaḍe<BR>
04,036.038d*0673_000	uttaraḥ<BR>
04,036.038d*0673_001	suvarṇamaṇimuktānāṃ yad yad icchasi dadmi te<BR>
04,036.038d*0673_002	hastino 'śvān rathān gāvaḥ striyaś ca samalaṃkṛtāḥ<BR>
04,036.039a	śātakumbhasya śuddhasya śataṃ niṣkān dadāmi te<BR>
04,036.039a*0674_001	**** **** śreṣṭhasya rajatasya ca<BR>
04,036.039a*0674_002	dadāmi śataniṣkaṃ te muñca māṃ tvaṃ bṛhannale<BR>
04,036.039c	maṇīn aṣṭau ca vaiḍūryān hemabaddhān mahāprabhān<BR>
04,036.040a	hemadaṇḍapraticchannaṃ rathaṃ yuktaṃ ca suvrajaiḥ<BR>
04,036.040c	mattāṃś ca daśa mātaṅgān muñca māṃ tvaṃ bṛhannaḍe<BR>
04,036.040d*0675_001	ṣaṣṭiṃ svalaṃkṛtāḥ kanyā grāmam ekaṃ dadāmi te<BR>
04,036.040d*0675_002	muñca māṃ tvaṃ bhṛśaṃ dīnaṃ vihvalaṃ bhayakampitam<BR>
04,036.040d*0675_003	gamiṣyāmi puraṃ ṣaṇḍha draṣṭuṃ mātaram arditām<BR>
04,036.040d*0676_001	mātsyasya putro bālo 'haṃ tena cāsmi sukhoṣitaḥ<BR>
04,036.040d*0676_002	mātṛpārśvaśayāno 'ham aspṛṣṭātapavāyumān<BR>
04,036.040d*0676_003	adṛṣṭabalayuddho 'haṃ kutas te kuravaḥ kutaḥ<BR>
04,036.040d*0676_004	mātṛpārśvaṃ gamiṣyāmi muñca māṃ tvaṃ bṛhannale<BR>
04,036.040d*0676_005	pralayārṇavasaṃkāśaṃ dṛśyate kauravaṃ balam<BR>
04,036.040d*0676_006	strīṇāṃ madhye 'ham ajñānād vīryaśauryāṅkitāṃ giram<BR>
04,036.040d*0676_007	uktavān madagarveṇa ko jetuṃ śaknuyāt kurūn<BR>
04,036.040d*0676_008	amuktvā vā yadi nayer mariṣyāmi tavāgrataḥ<BR>
04,036.040d@035_0001	pragṛhyaitad dhanaṃ sarvaṃ muñca māṃ tvaṃ bṛhannaḍe<BR>
04,036.040d@035_0002	āranālena jīviṣye na me gobhiḥ prayojanam<BR>
04,036.040d@035_0003	arjuna uvāca<BR>
04,036.040d@035_0003	jīvan prāpsyāmi gā hy anyā nivartasva bṛhannaḍe<BR>
04,036.040d@035_0004	yaśo hi kalpāntaśataikasākṣi<BR>
04,036.040d@035_0005	na jīvitaṃ kuñjarakarṇalolam<BR>
04,036.040d@035_0006	kṣitipālasūno bhava raṅgamadhye<BR>
04,036.040d@035_0007	uttara uvāca<BR>
04,036.040d@035_0007	lajjāmahe saṃgararaṅgabhaṅgāt<BR>
04,036.040d@035_0008	yā kīrtir utsarpati dehanāśe<BR>
04,036.040d@035_0009	dhig duḥkhadāṃ mūlavināśinīṃ tām<BR>
04,036.040d@035_0010	vikrīya dehaṃ draviṇena ko nu<BR>
04,036.040d@035_0011	yātrākṛtaṃ devakule karoti<BR>
04,036.041	vaiśaṃpāyana uvāca<BR>
04,036.041a	evamādīni vākyāni vilapantam acetasam<BR>
04,036.041c	prahasya puruṣavyāghro rathasyāntikam ānayat<BR>
04,036.042a	athainam abravīt pārtho bhayārtaṃ naṣṭacetasam<BR>
04,036.042b*0677_000	arjunaḥ<BR>
04,036.042b*0677_001	ahaṃ yotsyāmi kauravyair hayān saṃyaccha cottara<BR>
04,036.042b*0677_002	ādadānaḥ kimarthaṃ tvaṃ palāyanaparobhavaḥ<BR>
04,036.042b*0677_003	yudhyasva kauravaiḥ sārdhaṃ vijayas te bhaviṣyati<BR>
04,036.042b*0677_004	yasya yantāsmy ahaṃ yuddhe saṃyacchāmi hayottamān<BR>
04,036.042b*0677_005	rājño vā rājaputrasya tasya nityaṃ jayo dhruvaḥ<BR>
04,036.042b*0677_006	sarvathottara yudhyasva yantrā sākaṃ mayā kurūn<BR>
04,036.042b*0677_007	jitvā mahīṃ yaśaḥ prāpya bhokṣyase sakalām imām<BR>
04,036.042b*0677_008	hato 'pi prāpsyase svargaṃ na śreyas te palāyanam<BR>
04,036.042b*0677_009	adya sarvān kurūñ jitvā yathā jayam avāpsyasi<BR>
04,036.042b*0677_010	tathāhaṃ prayatiṣye 'tra sahāyo 'tra mato hy aham<BR>
04,036.042b*0678_001	saṃyacchāmi hayān yasya na sa bhītaḥ palāyati<BR>
04,036.042c	yadi notsahase yoddhuṃ śatrubhiḥ śatrukarśana<BR>
04,036.042e	ehi me tvaṃ hayān yaccha yudhyamānasya śatrubhiḥ<BR>
04,036.043a	prayāhy etad rathānīkaṃ madbāhubalarakṣitaḥ<BR>
04,036.043c	apradhṛṣyatamaṃ ghoraṃ guptaṃ vīrair mahārathaiḥ<BR>
04,036.044a	mā bhais tvaṃ rājaputrāgrya kṣatriyo 'si paraṃtapa<BR>
04,036.044b*0679_001	kathaṃ puruṣaśārdūla śatrumadhye viṣīdasi<BR>
04,036.044c	ahaṃ vai kurubhir yotsyāmy avajeṣyāmi te paśūn<BR>
04,036.045a	praviśyaitad rathānīkam apradhṛṣyaṃ durāsadam<BR>
04,036.045c	yantā bhūs tvaṃ naraśreṣṭha yotsye 'haṃ kurubhiḥ saha<BR>
04,036.045d*0680_001	śūrān samaracaṇḍāṃś ca nayiṣye yamasādanam<BR>
04,036.046a	evaṃ bruvāṇo bībhatsur vairāṭim aparājitaḥ<BR>
04,036.046c	samāśvāsya muhūrtaṃ tam uttaraṃ bharatarṣabha<BR>
04,036.047a	tata enaṃ viceṣṭantam akāmaṃ bhayapīḍitam<BR>
04,036.047c	ratham āropayām āsa pārthaḥ praharatāṃ varaḥ<BR>
04,036.047d*0681_001	kurūn abhimukhaṃ pārthaḥ prayayau śīghravāhanaḥ<BR>
04,036.047d*0681_002	yathendro dānavān hantuṃ prayāti ca samātaliḥ<BR>
04,036.047d*0682_001	tam āropya rathopasthe vilapantaṃ dhanaṃjayaḥ<BR>
04,036.047d*0682_002	gāṇḍīvaṃ dhanur ādātum upāyāt tāṃ śamīṃ prati<BR>
04,036.047d*0682_003	uttaraṃ sa samāśvāsya kṛtvā yantāram arjunaḥ<BR>
04,037.001	vaiśaṃpāyana uvāca<BR>
04,037.001a	taṃ dṛṣṭvā klībaveṣeṇa rathasthaṃ narapuṃgavam<BR>
04,037.001c	śamīm abhimukhaṃ yāntaṃ ratham āropya cottaram<BR>
04,037.002a	bhīṣmadroṇamukhās tatra kurūṇāṃ rathasattamāḥ<BR>
04,037.002c	vitrastamanasaḥ sarve dhanaṃjayakṛtād bhayāt<BR>
04,037.003a	tān avekṣya hatotsāhān utpātān api cādbhutān<BR>
04,037.003c	guruḥ śastrabhṛtāṃ śreṣṭho bhāradvājo 'bhyabhāṣata<BR>
04,037.004a	calāś ca vātāḥ saṃvānti rūkṣāḥ paruṣaniḥsvanāḥ<BR>
04,037.004c	bhasmavarṇaprakāśena tamasā saṃvṛtaṃ nabhaḥ<BR>
04,037.005a	rūkṣavarṇāś ca jaladā dṛśyante 'dbhutadarśanāḥ<BR>
04,037.005c	niḥsaranti ca kośebhyaḥ śastrāṇi vividhāni ca<BR>
04,037.006a	śivāś ca vinadanty etā dīptāyāṃ diśi dāruṇāḥ<BR>
04,037.006c	hayāś cāśrūṇi muñcanti dhvajāḥ kampanty akampitāḥ<BR>
04,037.007a	yādṛśāny atra rūpāṇi saṃdṛśyante bahūny api<BR>
04,037.007c	yattā bhavantas tiṣṭhantu syād yuddhaṃ samupasthitam<BR>
04,037.008a	rakṣadhvam api cātmānaṃ vyūhadhvaṃ vāhinīm api<BR>
04,037.008c	vaiśasaṃ ca pratīkṣadhvaṃ rakṣadhvaṃ cāpi godhanam<BR>
04,037.008d*0683_001	etāvad uktvā vacanaṃ bhīṣmam ālokya cābravīt<BR>
04,037.008d*0683_002	nadīja laṅkeśavanāriketur<BR>
04,037.008d*0683_003	nagāhvayo nāma nagārisūnuḥ<BR>
04,037.008d*0683_004	gatyā sureśaḥ kva cid aṅganeva<BR>
04,037.008d*0683_005	gurur babhāṣe vacanaṃ tad eva<BR>
04,037.008d*0683_006	ity uktvā saṃjñayā droṇas tūṣṇīm āsīd viśāṃ pate<BR>
04,037.008d*0683_007	bhāradvājavacaḥ śrutvā gāṅgeyaḥ saṃjñayābravīt<BR>
04,037.008d*0683_008	atītaṃ cakram asmākaṃ viṣayāntaram āgatāḥ<BR>
04,037.008d*0683_009	atītaḥ samayaś cokto hy asmābhir yaḥ sabhātale<BR>
04,037.008d*0683_010	na bhayaṃ śatrutaḥ kāryaṃ śaṅkāṃ tyaja nararṣabha<BR>
04,037.008d*0683_011	duryodhanam athālokya saṃjñayā droṇa abravīt<BR>
04,037.008d*0684_001	devavratenaivam ukte vacane hitakāriṇā<BR>
04,037.009a	eṣa vīro maheṣvāsaḥ sarvaśastrabhṛtāṃ varaḥ<BR>
04,037.009b*0685_001	gavām arthe hi vikrāntaḥ savyasācī paraṃtapaḥ<BR>
04,037.009b*0686_001	nadīja laṅkeśavanāriketur<BR>
04,037.009b*0686_002	nagāhvayo nāma nagārisūnuḥ<BR>
04,037.009b*0686_003	eṣo 'ṅganāveṣadharaḥ kirīṭī<BR>
04,037.009b*0686_004	jitvāva yaṃ neṣyati cādya gā vaḥ<BR>
04,037.009c	āgataḥ klībaveṣeṇa pārtho nāsty atra saṃśayaḥ<BR>
04,037.010a	sa eṣa pārtho vikrāntaḥ savyasācī paraṃtapaḥ<BR>
04,037.010c	nāyuddhena nivarteta sarvair api marudgaṇaiḥ<BR>
04,037.010d@036_0001	ye jetāro mahīpānām amunā bahavo hatāḥ<BR>
04,037.010d@036_0002	yasmiṃs tejo mahat kṛtsnaṃ nirbharocchvasitaṃ bhavet<BR>
04,037.010d@036_0003	yena me dakṣiṇā dattā baddhvā drupadam ojasā<BR>
04,037.010d@036_0004	viddhvā viyadgataṃ lakṣyaṃ vinirjitya ca pārthivān<BR>
04,037.010d@036_0005	nirjitānena pāñcālī purānena svayaṃvare<BR>
04,037.010d@036_0006	khāṇḍave yena saṃtṛpto vahnir jitvā surāsurān<BR>
04,037.010d@036_0007	pariṇītā subhadrā ca yena nirjitya yādavān<BR>
04,037.010d@036_0008	nirjito yena yuddhena tripurāriḥ smarārdanaḥ<BR>
04,037.010d@036_0009	gatvā triviṣṭapaṃ yena jitendrā dānavā yudhi<BR>
04,037.010d@036_0010	nivātakavacā rājan dānavānāṃ trikoṭayaḥ<BR>
04,037.010d@036_0011	nirjitāḥ kālakeyāś ca hiraṇyapuravāsinaḥ<BR>
04,037.010d@036_0012	yena tvaṃ mocito baddhaś citrasenena tadvane<BR>
04,037.010d@036_0013	yena gatvottaraṃ meror ānināya mahad dhanam<BR>
04,037.010d@036_0014	yājito dharmasūnuś ca nṛpān sarvān vijitya ca<BR>
04,037.010d@036_0015	yasmiñ śauryaṃ ca vīryaṃ ca tejo dhairyaṃ parākramaḥ<BR>
04,037.010d@036_0016	audāryaṃ caiva gāmbhīryaṃ hrīḥ śrīr dharmo dayārjavam<BR>
04,037.010d@036_0017	evamādiguṇopetaḥ so 'yaṃ pārtho na saṃśayaḥ<BR>
04,037.011a	kleśitaś ca vane śūro vāsavena ca śikṣitaḥ<BR>
04,037.011c	amarṣavaśam āpanno yotsyate nātra saṃśayaḥ<BR>
04,037.012a	nehāsya pratiyoddhāram ahaṃ paśyāmi kauravāḥ<BR>
04,037.012c	mahādevo 'pi pārthena śrūyate yudhi toṣitaḥ<BR>
04,037.012d*0687_001	kirātaveṣapracchanno girau himavati prabhuḥ<BR>
04,037.012d*0688_001	ity evaṃ vādinaṃ droṇaṃ karṇaḥ kruddho 'bravīd vacaḥ<BR>
04,037.013	karṇa uvāca<BR>
04,037.013a	sadā bhavān phalgunasya guṇair asmān vikatthase<BR>
04,037.013c	na cārjunaḥ kalā pūrṇā mama duryodhanasya vā<BR>
04,037.014	duryodhana uvāca<BR>
04,037.014a	yady eṣa pārtho rādheya kṛtaṃ kāryaṃ bhaven mama<BR>
04,037.014c	jñātāḥ punaś cariṣyanti dvādaśānyān hi vatsarān<BR>
04,037.015a	athaiṣa kaś cid evānyaḥ klībaveṣeṇa mānavaḥ<BR>
04,037.015c	śarair enaṃ suniśitaiḥ pātayiṣyāmi bhūtale<BR>
04,037.016	vaiśaṃpāyana uvāca<BR>
04,037.016a	tasmin bruvati tad vākyaṃ dhārtarāṣṭre paraṃtape<BR>
04,037.016c	bhīṣmo droṇaḥ kṛpo drauṇiḥ pauruṣaṃ tad apūjayan<BR>
04,038.001	vaiśaṃpāyana uvāca<BR>
04,038.001a	tāṃ śamīm upasaṃgamya pārtho vairāṭim abravīt<BR>
04,038.001c	sukumāraṃ samājñātaṃ saṃgrāme nātikovidam<BR>
04,038.001d*0689_001	ehi bhūmiṃjayāruhya vairāṭe mahatīṃ śamīm<BR>
04,038.002a	samādiṣṭo mayā kṣipraṃ dhanūṃṣy avaharottara<BR>
04,038.002c	nemāni hi tvadīyāni soḍhuṃ śakṣyanti me balam<BR>
04,038.003a	bhāraṃ vāpi guruṃ hartuṃ kuñjaraṃ vā pramarditum<BR>
04,038.003c	mama vā bāhuvikṣepaṃ śatrūn iha vijeṣyataḥ<BR>
04,038.003d*0690_001	naibhiḥ kāmam ahaṃ kartuṃ karma vaijayikaṃ tv iha<BR>
04,038.003d*0690_002	atisūkṣmāṇi hrasvāni sarvāṇi ca mṛdūni ca<BR>
04,038.003d*0690_003	āyudhāni mahābāho tavaitāni paraṃtapa<BR>
04,038.004a	tasmād bhūmiṃjayāroha śamīm etāṃ palāśinīm<BR>
04,038.004c	asyāṃ hi pāṇḍuputrāṇāṃ dhanūṃṣi nihitāny uta<BR>
04,038.005a	yudhiṣṭhirasya bhīmasya bībhatsor yamayos tathā<BR>
04,038.005c	dhvajāḥ śarāś ca śūrāṇāṃ divyāni kavacāni ca<BR>
04,038.006a	atra caitan mahāvīryaṃ dhanuḥ pārthasya gāṇḍivam<BR>
04,038.006c	ekaṃ śatasahasreṇa saṃmitaṃ rāṣṭravardhanam<BR>
04,038.007a	vyāyāmasaham atyarthaṃ tṛṇarājasamaṃ mahat<BR>
04,038.007c	sarvāyudhamahāmātraṃ śatrusaṃbādhakārakam<BR>
04,038.008a	suvarṇavikṛtaṃ divyaṃ ślakṣṇam āyatam avraṇam<BR>
04,038.008c	alaṃ bhāraṃ guruṃ voḍhuṃ dāruṇaṃ cārudarśanam<BR>
04,038.008e	tādṛśāny eva sarvāṇi balavanti dṛḍhāni ca<BR>
04,038.008f*0691_001	pradhānāni viśiṣṭāni durdarśāni bhavanty uta<BR>
04,038.008f*0692_001	arjunenaivam uktas tu vairāṭiḥ pratyabhāṣata<BR>
04,038.009	uttara uvāca<BR>
04,038.009a	asmin vṛkṣe kilodbaddhaṃ śarīram iti naḥ śrutam<BR>
04,038.009c	tad ahaṃ rājaputraḥ san spṛśeyaṃ pāṇinā katham<BR>
04,038.010a	naivaṃvidhaṃ mayā yuktam ālabdhuṃ kṣatrayoninā<BR>
04,038.010c	mahatā rājaputreṇa mantrayajñavidā satā<BR>
04,038.010d*0693_001	spṛśāmīha śarīraṃ ced apy asyāṃ śokavarjitaḥ<BR>
04,038.011a	spṛṣṭavantaṃ śarīraṃ māṃ śavavāham ivāśucim<BR>
04,038.011c	kathaṃ vā vyavahāryaṃ vai kurvīthās tvaṃ bṛhannaḍe<BR>
04,038.011d*0694_000	vaiśaṃpāyanaḥ<BR>
04,038.011d*0694_001	tam uvāca tataḥ śūraḥ pārthaḥ parapuraṃjayaḥ<BR>
04,038.011d*0694_002	dāyādaṃ sarvamatsyānāṃ kule jātaṃ viśāradam<BR>
04,038.011d*0694_003	jānāmi tvāṃ mahāprājña śubhaṃ jātyā kulena ca<BR>
04,038.011d*0694_004	kathaṃ nu pāpakaṃ karma brūyāṃ tvāhaṃ paraṃtapa<BR>
04,038.012	bṛhannaḍovāca<BR>
04,038.012a	vyavahāryaś ca rājendra śuciś caiva bhaviṣyasi<BR>
04,038.012c	dhanūṃṣy etāni mā bhais tvaṃ śarīraṃ nātra vidyate<BR>
04,038.013a	dāyādaṃ matsyarājasya kule jātaṃ manasvinam<BR>
04,038.013c	kathaṃ tvā ninditaṃ karma kārayeyaṃ nṛpātmaja<BR>
04,038.014	vaiśaṃpāyana uvāca<BR>
04,038.014a	evam uktaḥ sa pārthena rathāt praskandya kuṇḍalī<BR>
04,038.014c	āruroha śamīvṛkṣaṃ vairāṭir avaśas tadā<BR>
04,038.015a	tam anvaśāsac chatrughno rathe tiṣṭhan dhanaṃjayaḥ<BR>
04,038.015b*0695_001	avāropaya vṛkṣāgrād dhanūṃṣy etāni mā bibhaḥ<BR>
04,038.015c	pariveṣṭanam eteṣāṃ kṣipraṃ caiva vyapānuda<BR>
04,038.015d*0696_001	so 'pahṛtya mahārhāṇi dhanūṃṣi pṛthuvakṣasām<BR>
04,038.015d*0696_002	pariveṣṭanapatrāṇi vimucya samupānayat<BR>
04,038.016a	tathā saṃnahanāny eṣāṃ parimucya samantataḥ<BR>
04,038.016c	apaśyad gāṇḍivaṃ tatra caturbhir aparaiḥ saha<BR>
04,038.017a	teṣāṃ vimucyamānānāṃ dhanuṣām arkavarcasām<BR>
04,038.017c	viniśceruḥ prabhā divyā grahāṇām udayeṣv iva<BR>
04,038.018a	sa teṣāṃ rūpam ālokya bhoginām iva jṛmbhatām<BR>
04,038.018c	hṛṣṭaromā bhayodvignaḥ kṣaṇena samapadyata<BR>
04,038.018c*0697_001	**** **** pravepitatanus tadā<BR>
04,038.018c*0697_002	arjunena samāśvastaḥ<BR>
04,038.018c*0698_001	**** **** kiṃ cid dhṛṣṭo nṛpātmajaḥ<BR>
04,038.018c*0698_002	teṣāṃ saṃdarśanābhyāsaṃ sparśābhyāsaṃ punaḥ punaḥ<BR>
04,038.018c*0698_003	āmīlya punar unmīlya spṛṣṭvā spṛṣṭvā cakāra saḥ<BR>
04,038.018c*0698_004	samyag dṛṣṭvā tadāśvastaḥ<BR>
04,038.018d*0699_001	tad upaśrutya śatrughnaḥ sa tadārjunam abravīt<BR>
04,038.018d*0699_002	sārathe kim idaṃ śete nāgendro vāpi vā dhanuḥ<BR>
04,038.019a	saṃspṛśya tāni cāpāni bhānumanti bṛhanti ca<BR>
04,038.019c	vairāṭir arjunaṃ rājann idaṃ vacanam abravīt<BR>
04,038.020	uttara uvāca<BR>
04,038.020*0700_001	na dṛṣṭaṃ na śrutaṃ citraṃ dhanuṣo rūpam īdṛśam<BR>
04,038.020a	bindavo jātarūpasya śataṃ yasmin nipātitāḥ<BR>
04,038.020c	sahasrakoṭi sauvarṇāḥ kasyaitad dhanur uttamam<BR>
04,038.021a	vāraṇā yasya sauvarṇāḥ pṛṣṭhe bhāsanti daṃśitāḥ<BR>
04,038.021c	supārśvaṃ sugrahaṃ caiva kasyaitad dhanuruttamam<BR>
04,038.022a	tapanīyasya śuddhasya ṣaṣṭir yasyendragopakāḥ<BR>
04,038.022c	pṛṣṭhe vibhaktāḥ śobhante kasyaitad dhanur uttamam<BR>
04,038.023a	sūryā yatra ca sauvarṇās trayo bhāsanti daṃśitāḥ<BR>
04,038.023c	tejasā prajvalanto hi kasyaitad dhanur uttamam<BR>
04,038.024a	śālabhā yatra sauvarṇās tapanīyavicitritāḥ<BR>
04,038.024c	suvarṇamaṇicitraṃ ca kasyaitad dhanur uttamam<BR>
04,038.025a	ime ca kasya nārācāḥ sahasrā lomavāhinaḥ<BR>
04,038.025c	samantāt kaladhautāgrā upāsaṅge hiraṇmaye<BR>
04,038.026a	vipāṭhāḥ pṛthavaḥ kasya gārdhrapatrāḥ śilāśitāḥ<BR>
04,038.026c	hāridravarṇāḥ sunasāḥ pītāḥ sarvāyasāḥ śarāḥ<BR>
04,038.027a	kasyāyam asitāvāpaḥ pañcaśārdūlalakṣaṇaḥ<BR>
04,038.027c	varāhakarṇavyāmiśraḥ śarān dhārayate daśa<BR>
04,038.028a	kasyeme pṛthavo dīrghāḥ sarvapāraśavāḥ śarāḥ<BR>
04,038.028c	śatāni sapta tiṣṭhanti nārācā rudhirāśanāḥ<BR>
04,038.029a	kasyeme śukapatrābhaiḥ pūrvair ardhaiḥ suvāsasaḥ<BR>
04,038.029c	uttarair āyasaiḥ pītair hemapuṅkhaiḥ śilāśitaiḥ<BR>
04,038.029d*0701_001	gurubhārasaho divyaḥ śātravāṇāṃ bhayaṃkaraḥ<BR>
04,038.029d*0702_001	hemapuṅkho gārdhapatraḥ śātravāṇāṃ bhayaṃkaraḥ<BR>
04,038.030a	kasyāyaṃ sāyako dīrghaḥ śilīpṛṣṭhaḥ śilīmukhaḥ<BR>
04,038.030c	vaiyāghrakośe nihito hemacitratsarur mahān<BR>
04,038.031a	suphalaś citrakośaś ca kiṅkiṇīsāyako mahān<BR>
04,038.031c	kasya hematsarur divyaḥ khaḍgaḥ paramanirvraṇaḥ<BR>
04,038.032a	kasyāyaṃ vimalaḥ khaḍgo gavye kośe samarpitaḥ<BR>
04,038.032c	hematsarur anādhṛṣyo naiṣadhyo bhārasādhanaḥ<BR>
04,038.033a	kasya pāñcanakhe kośe sāyako hemavigrahaḥ<BR>
04,038.033c	pramāṇarūpasaṃpannaḥ pīta ākāśasaṃnibhaḥ<BR>
04,038.034a	kasya hemamaye kośe sutapte pāvakaprabhe<BR>
04,038.034c	nistriṃśo 'yaṃ guruḥ pītaḥ saikyaḥ paramanirvraṇaḥ<BR>
04,038.034d*0703_001	kasyāyam asitaḥ khaḍgo hemabindubhir āvṛtaḥ<BR>
04,038.034d*0703_002	āśīviṣasamasparśaḥ parakāyaprabhedanaḥ<BR>
04,038.034d*0703_003	gurubhārasaho divyaḥ sapatnānāṃ bhayapradaḥ<BR>
04,038.034d*0704_000	uttaraḥ<BR>
04,038.034d*0704_001	sārathe kim idaṃ divyaṃ nāgo vā yadi vā dhanuḥ<BR>
04,038.034d*0704_002	sauvarṇāny atra padmāni śatapatrāṇi bhāgaśaḥ<BR>
04,038.034d*0704_003	kuśāgnipratitaptāni bhānumanti bṛhanti ca<BR>
04,038.034d*0704_004	(20a)      bindavaś cātra sauvarṇā maṇiprotāḥ samantataḥ<BR>
04,038.034d*0704_005	śaśisūryaprabhāḥ pṛṣṭhe bhānti rukmapariṣkṛtāḥ<BR>
04,038.034d*0704_006	pughpāṇy atra suvarṇāni śatapatrāṇi bhāgaśaḥ<BR>
04,038.034d*0704_007	vismāpanīyarūpaṃ ca bhīmaṃ bhīmapradarśanam<BR>
04,038.034d*0704_008	nīlotpalanibhaṃ kasya śātakumbhapariṣkṛtam<BR>
04,038.034d*0704_009	(21ab)     ṛṣabhā yasya sauvarṇāḥ pṛṣṭhe tiṣṭhanti śṛṅgiṇaḥ<BR>
04,038.034d*0704_010	tālapramāṇaṃ kasyedaṃ maṇirukmavibhūṣitam<BR>
04,038.034d*0704_011	hāṭakasya suvarṇasya yasmiñ śākhāmṛgā daśa<BR>
04,038.034d*0704_012	durānamaṃ mahad dīrghaṃ surūpaṃ duṣpradharṣaṇam<BR>
04,038.034d*0704_013	kasyedam īdṛśaṃ citraṃ dhanuḥ sarve ca daṃsitāḥ<BR>
04,038.034d*0704_014	candrārkavimalā bhāsaḥ surūpāḥ supradarśanāḥ<BR>
04,038.034d*0704_015	haṃsāḥ pṛṣṭhe śritā yasya kuśāgnipratimārciṣaḥ<BR>
04,038.034d*0704_016	śārṅgagāṇḍīvasadṛśaṃ kasyedaṃ sārathe dhanuḥ<BR>
04,038.034d*0704_017	caturthaṃ kāñcanavapur bhāti vidyudgaṇopamam<BR>
04,038.034d*0704_018	nīlotpalitam acchidraṃ jātarūpaprabhaṃ dhanuḥ<BR>
04,038.034d*0704_019	matsyā yasya hiraṇyasya pṛṣṭhe tiṣṭhanti saṃcitāḥ<BR>
04,038.034d*0704_020	śakracāpopamaṃ divyaṃ kasyedaṃ sārathe dhanuḥ<BR>
04,038.034d*0704_021	ucchritaṃ phaṇivad dīrghaṃ sāravattvād durānamam<BR>
04,038.034d*0704_022	(20c)      sahasragodhāḥ sauvarṇā dvīpinaś ca caturdaśa<BR>
04,038.034d*0704_023	barhiṇaś cātra sauvarṇāḥ śatacandrārkabhūṣaṇāḥ<BR>
04,038.034d*0704_024	jāmbūnadavicitrāṅgaṃ kasyedaṃ pañcamaṃ dhanuḥ<BR>
04,038.034d*0704_025	(25ab)     kasyeme kṣuranārācāḥ sahasraṃ lomavāpinaḥ<BR>
04,038.034d*0704_026	pakṣiṇas tīkṣṇatuṇḍāgrāḥ kasyeme niśitāḥ śarāḥ<BR>
04,038.034d*0704_027	(26ab)     vipāṭāḥ pṛthavaḥ kasya gṛdhrapatrārdhavājitāḥ<BR>
04,038.034d*0704_028	(27c,28ab) varāhakarṇās tīkṣṇāgrāḥ kasyeme rucirāḥ śarāḥ<BR>
04,038.034d*0704_029	vajrāśanisamasparśā vaiśvānarasamārciṣaḥ<BR>
04,038.034d*0704_030	suvarṇapuṅkhās tīkṣṇāgrāḥ kasya saptaśataṃ śarāḥ<BR>
04,038.034d*0704_031	(30a)      kasyāyaṃ sāyako dīrgho gavye kośe ca daṃsitaḥ<BR>
04,038.034d*0704_032	kasya daṇḍo dṛḍhaḥ ślakṣṇo ruciro 'yaṃ prakāśate<BR>
04,038.034d*0704_033	(30c)      vaiyāghrakośaḥ kasyāyaṃ divyaḥ khaḍgo mahāprabhaḥ<BR>
04,038.034d*0704_034	(27ab)     kasyāyam asir āvāpe pañcaśārdūlalakṣaṇaḥ<BR>
04,038.034d*0704_035	(32ab)     kasyāyaṃ nirmalaḥ khaḍgo dvīpicarmādhivāsitaḥ<BR>
04,038.034d*0704_036	nīlotpalasavarṇo 'yaṃ kasya khaḍgaḥ pṛthur mahān<BR>
04,038.034d*0704_037	mṛgendracarmāvasitas tīkṣṇadhāraḥ sunirmalaḥ<BR>
04,038.034d*0704_038	ṛṣabhājinakośas tu kasya khaḍgo mahān ayam<BR>
04,038.034d*0704_039	yasyāpidhāne dṛśyante sūryāḥ pañca pariṣkṛtāḥ<BR>
04,038.034d*0704_040	(32a)      kasyāyaṃ vipulaḥ khaḍgaḥ śṛṅgatsarumanoharaḥ<BR>
04,038.034d*0704_041	nihitaḥ pārṣate kośe tailadhautaḥ samāhitaḥ<BR>
04,038.034d*0704_042	(33c)      pramāṇavarṇayuktaś ca kasya khaḍgo mahān ayam<BR>
04,038.034d*0704_043	naitena pratividdhaḥ sañ jīvet kaś cana kuñjaraḥ<BR>
04,038.034d*0705_001	viprakṣiptās tīkṣṇadaṃṣṭrā upāsaṅge hiraṇmaye<BR>
04,038.034d*0706_001	hāridravarṇāḥ kasyeme śitāḥ pañcaśataṃ śarāḥ<BR>
04,038.034d*0706_002	āśīviṣasamasparśā gatau cājihmagā dṛḍhāḥ<BR>
04,038.034d*0707_001	yasyāpidhāne dṛśyante śārdūlāḥ kāñcanāḥ śubhāḥ<BR>
04,038.035a	nirdiśasva yathātattvaṃ mayā pṛṣṭā bṛhannaḍe<BR>
04,038.035c	vismayo me paro jāto dṛṣṭvā sarvam idaṃ mahat<BR>
04,038.036	bṛhannaḍovāca<BR>
04,038.036*0708_000	vaiśaṃpāyanaḥ<BR>
04,038.036*0708_001	uttareṇaivam uktas tu pārtho vairāṭim abravīt<BR>
04,038.036*0708_002	mṛdvyā pratyāyayan vācā bhītaṃ śaṅkāvaśaṃ gatam<BR>
04,038.036a	yan māṃ pūrvam ihāpṛcchaḥ śatrusenānibarhaṇam<BR>
04,038.036c	gāṇḍīvam etat pārthasya lokeṣu viditaṃ dhanuḥ<BR>
04,038.036d*0709_001	abhedyam ajaraṃ śrīmad divyam acchedyam avraṇam<BR>
04,038.037a	sarvāyudhamahāmātraṃ śātakumbhapariṣkṛtam<BR>
04,038.037c	etat tad arjunasyāsīd gāṇḍīvaṃ paramāyudham<BR>
04,038.038a	yat tac chatasahasreṇa saṃmitaṃ rāṣṭravardhanam<BR>
04,038.038c	yena devān manuṣyāṃś ca pārtho viṣahate mṛdhe<BR>
04,038.038d*0710_001	citram uccāvacair varṇaiḥ ślakṣṇam āyatam avraṇam<BR>
04,038.039a	devadānavagandharvaiḥ pūjitaṃ śāśvatīḥ samāḥ<BR>
04,038.039c	etad varṣasahasraṃ tu brahmā pūrvam adhārayat<BR>
04,038.040a	tato 'nantaram evātha prajāpatir adhārayat<BR>
04,038.040c	trīṇi pañcaśataṃ caiva śakro 'śīti ca pañca ca<BR>
04,038.041a	somaḥ pañcaśataṃ rājā tathaiva varuṇaḥ śatam<BR>
04,038.041b*0711_001	tasmāc ca varuṇād agniḥ premṇā prāhṛtya tac chubham<BR>
04,038.041b*0711_002	agninā pratibhāvyena dattaṃ pārthāya gāṇḍivam<BR>
04,038.041c	pārthaḥ pañca ca ṣaṣṭiṃ ca varṣāṇi śvetavāhanaḥ<BR>
04,038.042a	mahāvīryaṃ mahad divyam etat tad dhanur uttamam<BR>
04,038.042b*0712_001	etan mām anusaṃprāptaṃ varuṇāc cārudarśanam<BR>
04,038.042b*0713_001	nīlotpalanibhaṃ rājñaḥ kauravyasya mahātmanaḥ<BR>
04,038.042b*0713_002	bindavaś cāsya sauvarṇāḥ pṛṣṭhe sādhu niyojitāḥ<BR>
04,038.042c	pūjitaṃ suramartyeṣu bibharti paramaṃ vapuḥ<BR>
04,038.042d*0714_001	tālapramāṇaṃ bhīmasya maṇirukmavibhūṣitam<BR>
04,038.042d*0714_002	durānamaṃ mahad dīrghaṃ surūpaṃ duṣpradharṣaṇam<BR>
04,038.043a	supārśvaṃ bhīmasenasya jātarūpagrahaṃ dhanuḥ<BR>
04,038.043b*0715_001	sahasragodhā hairaṇyā dvīpinaś ca caturdaśa<BR>
04,038.043b*0715_002	ṛṣabhāś cāpi sauvarṇāḥ pṛṣṭhe tiṣṭhanti śṛṅgiṇaḥ<BR>
04,038.043c	yena pārtho 'jayat kṛtsnāṃ diśaṃ prācīṃ paraṃtapaḥ<BR>
04,038.043d*0716_001	pṛṣṭhe vibhaktāḥ śobhante kuśāgnipratibhāvitāḥ<BR>
04,038.044a	indragopakacitraṃ ca yad etac cāruvigraham<BR>
04,038.044c	rājño yudhiṣṭhirasyaitad vairāṭe dhanur uttamam<BR>
04,038.045a	sūryā yasmiṃs tu sauvarṇāḥ prabhāsante prabhāsinaḥ<BR>
04,038.045c	tejasā prajvalanto vai nakulasyaitad āyudham<BR>
04,038.046a	śalabhā yatra sauvarṇās tapanīyavicitritāḥ<BR>
04,038.046c	etan mādrīsutasyāpi sahadevasya kārmukam<BR>
04,038.046d*0717_001	tapanīyavicitraṃ ca vairāṭe nākulaṃ dhanuḥ<BR>
04,038.047a	ye tv ime kṣurasaṃkāśāḥ sahasrā lomavāhinaḥ<BR>
04,038.047c	ete 'rjunasya vairāṭe śarāḥ sarpaviṣopamāḥ<BR>
04,038.048a	ete jvalantaḥ saṃgrāme tejasā śīghragāminaḥ<BR>
04,038.048c	bhavanti vīrasyākṣayyā vyūhataḥ samare ripūn<BR>
04,038.048d*0718_001	ghorāgrā dīrgharūpāś ca girīṇām api dāraṇāḥ<BR>
04,038.049a	ye ceme pṛthavo dīrghāś candrabimbārdhadarśanāḥ<BR>
04,038.049c	ete bhīmasya niśitā ripukṣayakarāḥ śarāḥ<BR>
04,038.050a	hāridravarṇā ye tv ete hemapuṅkhāḥ śilāśitāḥ<BR>
04,038.050c	nakulasya kalāpo 'yaṃ pañcaśārdūlalakṣaṇaḥ<BR>
04,038.051a	yenāsau vyajayat kṛtsnāṃ pratīcīṃ diśam āhave<BR>
04,038.051c	kalāpo hy eṣa tasyāsīn mādrīputrasya dhīmataḥ<BR>
04,038.052a	ye tv ime bhāskarākārāḥ sarvapāraśavāḥ śarāḥ<BR>
04,038.052c	ete citrāḥ kriyopetāḥ sahadevasya dhīmataḥ<BR>
04,038.053a	ye tv ime niśitāḥ pītāḥ pṛthavo dīrghavāsasaḥ<BR>
04,038.053c	hemapuṅkhās triparvāṇo rājña ete mahāśarāḥ<BR>
04,038.054a	yas tv ayaṃ sāyako dīrghaḥ śilīpṛṣṭhaḥ śilīmukhaḥ<BR>
04,038.054c	arjunasyaiṣa saṃgrāme gurubhārasaho dṛḍhaḥ<BR>
04,038.055a	vaiyāghrakośas tu mahān bhīmasenasya sāyakaḥ<BR>
04,038.055c	gurubhārasaho divyaḥ śātravāṇāṃ bhayaṃkaraḥ<BR>
04,038.056a	suphalaś citrakośaś ca hematsarur anuttamaḥ<BR>
04,038.056c	nistriṃśaḥ kauravasyaiṣa dharmarājasya dhīmataḥ<BR>
04,038.057a	yas tu pāñcanakhe kośe nihitaś citrasevane<BR>
04,038.057c	nakulasyaiṣa nistriṃśo gurubhārasaho dṛḍhaḥ<BR>
04,038.058a	yas tv ayaṃ vimalaḥ khaḍgo gavye kośe samarpitaḥ<BR>
04,038.058c	sahadevasya viddhy enaṃ sarvabhārasahaṃ dṛḍham<BR>
04,038.058d*0719_000	vaiśaṃpāyanaḥ<BR>
04,038.058d*0719_001	evam ākhyātavāṃs tatra svāyudhāni paraṃtapaḥ<BR>
04,038.058d*0719_002	virāṭaputrāya tadā pārthaḥ satyaparākramaḥ<BR>
04,038.058d*0720_001	(45a)     barhiṇaś cātra sauvarṇāḥ śatacandrārkabhūṣaṇāḥ<BR>
04,038.058d*0720_002	nakulasya dhanus tv etan mādrīputrasya dhīmataḥ<BR>
04,038.058d*0720_003	etena sadṛśaṃ citraṃ dhanuś caitad yavīyasaḥ<BR>
04,038.058d*0720_004	(50a)     hāridravarṇaṃ rājñaś ca kauravyasya mahātmanaḥ<BR>
04,038.058d*0720_005	vipāṭā bhīmasenasya girīṇām api dāraṇāḥ<BR>
04,038.058d*0720_006	suprabhāḥ sumahākāyās tīkṣṇāgrāḥ sukṛtā dṛḍhāḥ<BR>
04,038.058d*0720_007	bhīmena prahitā hy ete vāraṇānāṃ nivāraṇāḥ<BR>
04,038.058d*0720_008	suvarṇavarṇā rucirāḥ kāladaṇḍopamāḥ śubhāḥ<BR>
04,038.058d*0720_009	(50c)     nakulasya śarā hy ete vajrāśanisamaprabhāḥ<BR>
04,038.058d*0720_010	yāṃś ca tvaṃ pṛcchase dīrghān samadhārān samāhitān<BR>
04,038.058d*0720_011	(52d)     varāhakarṇās tīkṣṇāgrāḥ sahadevasya te śarāḥ<BR>
04,038.058d*0720_012	(54a)     yas tv ayaṃ sāyako divyo gavye kośe ca daṃsitaḥ<BR>
04,038.058d*0720_013	(54d)     pārthasyāstram idaṃ ghoraṃ sarvabhārasahaṃ mahat<BR>
04,038.058d*0720_014	yas tv ayaṃ nirmalaḥ khaḍgo dvīpicarmaṇi daṃsitaḥ<BR>
04,038.058d*0720_015	rājño yudhiṣṭhirasyāyaṃ kuntīputrasya dhīmataḥ<BR>
04,038.058d*0720_016	(55a,50d) vaiyāghrakośo bhīmasya pañcaśārdūlalakṣaṇaḥ<BR>
04,038.058d*0720_017	vāraṇānāṃ sudṛptānāṃ śikṣitaḥ skandhaśātane<BR>
04,038.058d*0720_018	nīlotpalasavarṇābhaḥ khaḍgaḥ pārthasya dhīmataḥ<BR>
04,038.058d*0720_019	mṛgendracarmapihitas tīkṣṇadhāraḥ samāhitaḥ<BR>
04,038.058d*0720_020	darśanīyaḥ sutīkṣṇāgraḥ kuntīputrasya dhīmataḥ<BR>
04,038.058d*0720_021	(54c)     arjunasyaiṣa nistriṃśaḥ parasainyāgradūṣaṇaḥ<BR>
04,038.058d*0720_022	(57a)     yas tv ayaṃ pārṣate kośe prakṣipto ruciratsaruḥ<BR>
04,038.058d*0720_023	(57c)     nakulasyaiṣa nistriṃśo vaiśvānarasamaprabhaḥ<BR>
04,038.058d*0720_024	(58a)     yas tv ayaṃ piṅgalaḥ khaḍgaś citro maṇimayatsaruḥ<BR>
04,038.058d*0720_025	(58cd)    sahadevasya khaḍgo 'yaṃ bhārasāho 'tidaṃsitaḥ<BR>
04,038.058d*0720_026	vaiśaṃpāyanaḥ<BR>
04,038.058d*0720_026	bhīmasyāyaṃ mahādaṇḍaḥ sarvāmitravināśanaḥ<BR>
04,038.058d*0720_027	bhedato hy arjunas tūrṇaṃ kathayām āsa tattvataḥ<BR>
04,038.058d*0720_028	āyudhāni kalāpāṃś ca nistriṃśāṃś cātulaprabhān<BR>
04,038.058d*0721_001	anyat tu sahadevasya dhanuḥ śreṣṭhaṃ mahaujasaḥ<BR>
04,038.058d*0722_001	kvāsau pracchannavāsānāṃ pāṇḍavānāṃ mahātmanām<BR>
04,038.058d*0722_002	nyastāny atra mahārhāṇi vratasiddhim upeyuṣām<BR>
04,038.058d*0722_003	ity uttaraṃ tu tat sarvam arjunas tattvato 'bravīt<BR>
04,039.001	uttara uvāca<BR>
04,039.001a	suvarṇavikṛtānīmāny āyudhāni mahātmanām<BR>
04,039.001c	rucirāṇi prakāśante pārthānām āśukāriṇām<BR>
04,039.001d*0723_000	vaiśaṃpāyanaḥ<BR>
04,039.001d*0723_001	etasminn antare pārthaṃ mūḍhātmā na vyajānata<BR>
04,039.001d*0723_002	virāṭaputraḥ pramukhe papraccha punar eva tu<BR>
04,039.002a	kva nu svid arjunaḥ pārthaḥ kauravyo vā yudhiṣṭhiraḥ<BR>
04,039.002c	nakulaḥ sahadevaś ca bhīmasenaś ca pāṇḍavaḥ<BR>
04,039.002d*0724_001	kva nu te pāṇḍavāḥ śūrāḥ saṃgrāmeṣv aparājitāḥ<BR>
04,039.002d*0724_002	eṣām imāni divyāni śriyā dīvyanti bhānti ca<BR>
04,039.002d*0724_003	kasmin vasanti te deśe dharmajñā bandhuvatsalāḥ<BR>
04,039.002d*0724_004	kva dharmarājaḥ kauravyo dharmaputro yudhiṣṭhiraḥ<BR>
04,039.002d*0724_005	bhīmasenārjunau cāpi sarve te mātulā mama<BR>
04,039.002d*0724_006	nakulaḥ sahadevo vā sarvāstrakuśalo raṇe<BR>
04,039.002d*0725_001	dharmaśīlaś ca dharmātmā dharmavān dharmavit sudhīḥ<BR>
04,039.002d*0725_002	dharmādhyakṣo dharmavrato dharmajño dharmamūrtimān<BR>
04,039.002d*0725_003	dharmaniṣṭho dharmakartā dharmagoptā sudharmakṛt<BR>
04,039.002d*0725_004	satyārjavakṣamādhāro ghṛṇī dharmaparāyaṇaḥ<BR>
04,039.003a	sarva eva mahātmānaḥ sarvāmitravināśanāḥ<BR>
04,039.003c	rājyam akṣaiḥ parākīrya na śrūyante kadā cana<BR>
04,039.004a	draupadī kva ca pāñcālī strīratnam iti viśrutā<BR>
04,039.004c	jitān akṣais tadā kṛṣṇā tān evānvagamad vanam<BR>
04,039.004d*0726_001	utsṛjya dharmarājyaṃ te na śrūyante vanaṃ gatāḥ<BR>
04,039.004d*0726_002	pāṇḍavān yadi jānīṣe kva nu te dharmacāriṇaḥ<BR>
04,039.004d*0726_003	kva cādya nivasantīti satyaṃ brūhi bṛhannale<BR>
04,039.004d*0726_003	vaiśaṃpāyanaḥ<BR>
04,039.004d*0726_004	tataḥ prahasya bībhatsuḥ kaunteyaḥ śvetavāhanaḥ<BR>
04,039.004d*0726_005	uvāca rājaputraṃ tam uttaraṃ śṛṇu me vacaḥ<BR>
04,039.004d*0727_001	kimartham āgatāny atra śastrāstrāṇi mahātmanām<BR>
04,039.004d*0727_002	kathaṃ jñātāni bhavatā tathā me brūhi śobhane<BR>
04,039.004d*0728_001	tataḥ prahasya kaunteyo rājaputram uvāca ha<BR>
04,039.004d*0729_001	mā bhais tvaṃ rājaśārdūla sarvaṃ te varṇayāmy aham<BR>
04,039.004d*0729_002	nātra bhetavyam adyāpi rājaputra yathā tathā<BR>
04,039.004d*0729_003	vayaṃ te pāṇḍavā nāma vanavāsasya pāragāḥ<BR>
04,039.004d*0729_004	atīte dvādaśe varṣe channavāsam ihoṣitāḥ<BR>
04,039.004d*0729_005	tasmād aśaṅkitamanāḥ śṛṇuṣva mahitottara<BR>
04,039.005	arjuna uvāca<BR>
04,039.005a	aham asmy arjunaḥ pārthaḥ sabhāstāro yudhiṣṭhiraḥ<BR>
04,039.005c	ballavo bhīmasenas tu pitus te rasapācakaḥ<BR>
04,039.006a	aśvabandho 'tha nakulaḥ sahadevas tu gokule<BR>
04,039.006c	sairandhrīṃ draupadīṃ viddhi yatkṛte kīcakā hatāḥ<BR>
04,039.006d*0730_001	bhīmasenena durvṛttaḥ saha bhrātṛbhir āhave<BR>
04,039.006d*0731_001	śrutvaitad vacanaṃ jiṣṇor vismayasphāritekṣaṇaḥ<BR>
04,039.006d*0731_002	paśyann animiṣaḥ pārthaṃ śanair vācam uvāca ha<BR>
04,039.007	uttara uvāca<BR>
04,039.007a	daśa pārthasya nāmāni yāni pūrvaṃ śrutāni me<BR>
04,039.007c	prabrūyās tāni yadi me śraddadhyāṃ sarvam eva te<BR>
04,039.008	arjuna uvāca<BR>
04,039.008a	hanta te 'haṃ samācakṣe daśa nāmāni yāni me<BR>
04,039.008b*0732_001	vairāṭe śṛṇu tāni tvaṃ yāni pūrvaṃ śrutāni te<BR>
04,039.008b*0733_001	ekāgramānaso bhūtvā śṛṇu sarvaṃ samāhitaḥ<BR>
04,039.008b*0734_001	īśāno vidadhe devas tridivasyeśvaro divi<BR>
04,039.008b*0735_001	tāni loke pravṛttāni vairāṭe śṛṇu tattvataḥ<BR>
04,039.008c	arjunaḥ phalguno jiṣṇuḥ kirīṭī śvetavāhanaḥ<BR>
04,039.008e	bībhatsur vijayaḥ kṛṣṇaḥ savyasācī dhanaṃjayaḥ<BR>
04,039.008f*0736_001	etāni mama nāmāni sthāpitāni surottamaiḥ<BR>
04,039.009	uttara uvāca<BR>
04,039.009*0737_001	guṇato daśa nāmāni samavetāni pāṇḍave<BR>
04,039.009*0737_002	caranti loke khyātāni viditāni mamānagha<BR>
04,039.009a	kenāsi vijayo nāma kenāsi śvetavāhanaḥ<BR>
04,039.009c	kirīṭī nāma kenāsi savyasācī kathaṃ bhavān<BR>
04,039.010a	arjunaḥ phalguno jiṣṇuḥ kṛṣṇo bībhatsur eva ca<BR>
04,039.010c	dhanaṃjayaś ca kenāsi prabrūhi mama tattvataḥ<BR>
04,039.010e	śrutā me tasya vīrasya kevalā nāmahetavaḥ<BR>
04,039.010f*0738_001	tatsarvaṃ yadi me brūyāḥ śraddadhyāṃ sarvam eva te<BR>
04,039.010f*0739_001	itas tataś calaty etan mano me cañcalaṃ tvayi<BR>
04,039.010f*0739_002	arjuno vā bhavān neti vada śīghraṃ bṛhannale<BR>
04,039.011	arjuna uvāca<BR>
04,039.011a	sarvāñ janapadāñ jitvā vittam ācchidya kevalam<BR>
04,039.011c	madhye dhanasya tiṣṭhāmi tenāhur māṃ dhanaṃjayam<BR>
04,039.012a	abhiprayāmi saṃgrāme yad ahaṃ yuddhadurmadān<BR>
04,039.012c	nājitvā vinivartāmi tena māṃ vijayaṃ viduḥ<BR>
04,039.013a	śvetāḥ kāñcanasaṃnāhā rathe yujyanti me hayāḥ<BR>
04,039.013c	saṃgrāme yudhyamānasya tenāhaṃ śvetavāhanaḥ<BR>
04,039.013d*0740_001	kirīṭaṃ sūryasaṃkāśaṃ bhrājate me śirogatam<BR>
04,039.013d*0740_002	raṇamadhye rathasthasya sūryapāvakasaṃnibham<BR>
04,039.014a	uttarābhyāṃ ca pūrvābhyāṃ phalgunībhyām ahaṃ divā<BR>
04,039.014c	jāto himavataḥ pṛṣṭhe tena māṃ phalgunaṃ viduḥ<BR>
04,039.014d*0741_001	yo mamāṅge vraṇaṃ kuryān mama jyeṣṭhasya paśyataḥ<BR>
04,039.014d*0741_002	yudhiṣṭhirasya rudhiraṃ darśayed vā kadā cana<BR>
04,039.014d*0741_003	parābhavam ahaṃ tasya kule kuryāṃ na saṃśayaḥ<BR>
04,039.015a	purā śakreṇa me dattaṃ yudhyato dānavarṣabhaiḥ<BR>
04,039.015c	kirīṭaṃ mūrdhni sūryābhaṃ tena māhuḥ kirīṭinam<BR>
04,039.015d*0742_001	acchedyaṃ ruciraṃ citraṃ jāmbūnadapariṣkṛtam<BR>
04,039.015d*0742_002	indradattam anāhāryaṃ<BR>
04,039.016a	na kuryāṃ karma bībhatsaṃ yudhyamānaḥ kathaṃ cana<BR>
04,039.016c	tena devamanuṣyeṣu bībhatsur iti māṃ viduḥ<BR>
04,039.017a	ubhau me dakṣiṇau pāṇī gāṇḍīvasya vikarṣaṇe<BR>
04,039.017b*0743_001	dhanuṣāhaṃ samāyuktaḥ śaravarṣaṃ sṛjāmi ca<BR>
04,039.017b*0744_001	bhujau me bhavataḥ saṃkhye parasainyavināśane<BR>
04,039.017c	tena devamanuṣyeṣu savyasācīti māṃ viduḥ<BR>
04,039.018a	pṛthivyāṃ caturantāyāṃ varṇo me durlabhaḥ samaḥ<BR>
04,039.018c	karomi karma śuklaṃ ca tena mām arjunaṃ viduḥ<BR>
04,039.019a	ahaṃ durāpo durdharṣo damanaḥ pākaśāsaniḥ<BR>
04,039.019c	tena devamanuṣyeṣu jiṣṇunāmāsmi viśrutaḥ<BR>
04,039.019d@037_0001	mātā mama pṛthā nāma tena māṃ pārtham abruvan<BR>
04,039.019d@037_0002	devadānavagandharvān piśācoragarākṣasān<BR>
04,039.019d@037_0003	ahaṃ purā raṇe jitvā khāṇḍave 'gnim atarpayam<BR>
04,039.019d@037_0004	hutāśanaṃ tarpayitvā sahitaḥ śārṅgadhanvanā<BR>
04,039.019d@037_0005	triviṣṭapagatau dṛṣṭvā pitāmahamaheśvarau<BR>
04,039.019d@037_0006	mūrcchayā patitaṃ bhūmāv āgatau devasattamau<BR>
04,039.019d@037_0007	dṛṣṭvā tau varadau devau saṃjñāṃ labdhvotthitaṃ purā<BR>
04,039.019d@037_0008	mūrdhnābhipraṇataṃ bhūmau tau tadā varadau varau<BR>
04,039.019d@037_0009	kṛṣṇety ekādaśaṃ nāma prītyā me tatra cakratuḥ<BR>
04,039.019d@037_0010	tuṣṭau ca mama vīryeṇa karmaṇā cābhirādhitau<BR>
04,039.019d@037_0011	sarvadevaiḥ parivṛtau bhūyo māṃ svayam ūcatuḥ<BR>
04,039.019d@037_0012	varaṃ tāta vṛṇīṣveti yat prārthayasi pāṇḍava<BR>
04,039.019d@037_0013	tato 'ham astrāṇy alabhaṃ divyāni ca dṛḍhāni ca<BR>
04,039.019d@037_0014	brāhmaṃ pāśupataṃ caiva sthūṇākarṇaṃ ca durjayam<BR>
04,039.019d@037_0015	aindraṃ vāruṇam āgneyaṃ vāyavyam atha vaiṣṇavam<BR>
04,039.019d@037_0016	tato 'ham ajayaṃ bhūyo rathenaindreṇa durjayān<BR>
04,039.019d@037_0017	mātaliṃ sārathiṃ kṛtvā nivātakavacān raṇe<BR>
04,039.019d@037_0018	avadhyakavacān devair varadattān mahāsurān<BR>
04,039.019d@037_0019	tisraḥ koṭīr dānavānāṃ saṃyugeṣv anivartinām<BR>
04,039.019d@037_0020	eko nirjitya saṃgrāme bhūyo devān atoṣayam<BR>
04,039.019d@037_0021	tato me bhagavān indraḥ kirīṭam adadāt svayam<BR>
04,039.019d@037_0022	devāś ca śaṅkham adaduḥ śatrusainyanivāraṇam<BR>
04,039.019d@037_0023	ahaṃ pāre samudrasya hiraṇyapuravāsinām<BR>
04,039.019d@037_0024	hatvā ṣaṣṭisahasrāṇi jayaṃ saṃprāptavān aham<BR>
04,039.019d@037_0025	asaṃbhrānto rathe tiṣṭhan sahasreṣu śateṣu ca<BR>
04,039.019d@037_0026	śatrumadhye durādharṣo na muhyanti ca me diśaḥ<BR>
04,039.019d@037_0027	ahaṃ gandharvarājena hriyamāṇaṃ suyodhanam<BR>
04,039.019d@037_0028	bhrātṛbhiḥ sahitaṃ tāta gandharvaiḥ samare jitam<BR>
04,039.019d@037_0029	caturdaśa sahasrāṇi hatvā cainam amocayam<BR>
04,039.019d@037_0030	mā bhair vigatasaṃtrāsaḥ kurūn etān samāgatān<BR>
04,039.019d@037_0031	suyodhanasya miṣataḥ karṇasya ca kṛpasya ca<BR>
04,039.019d@037_0032	pitāmahasya bhīṣmasya drauṇer droṇasya ca svayam<BR>
04,039.019d@037_0033	sarvān eva kurūñ jitvā pratyāneṣyāmi te paśūn<BR>
04,039.020a	kṛṣṇa ity eva daśamaṃ nāma cakre pitā mama<BR>
04,039.020c	kṛṣṇāvadātasya sataḥ priyatvād bālakasya vai<BR>
04,039.020d*0745_001	sthito 'smi yattaḥ saṃgrāme vairāṭe vyetu te bhayam<BR>
04,039.020d*0745_002	etac chrutvā prahṛṣṭātmā vismayotphullalocanaḥ<BR>
04,039.021	vaiśaṃpāyana uvāca<BR>
04,039.021a	tataḥ pārthaṃ sa vairāṭir abhyavādayad antikāt<BR>
04,039.021b*0746_001	tasya tad vacanaṃ śrutvā vairāṭiḥ pārṣatottama<BR>
04,039.021b*0746_002	prahṛṣṭaromā hṛṣṭo 'bhūd vismayotphullalocanaḥ<BR>
04,039.021b*0746_003	taṃ prekṣya vai mahātmānam arjunaṃ matsyanandanaḥ<BR>
04,039.021b*0746_004	prāñjaliś cābhivādyātha idaṃ vacanam abravīt<BR>
04,039.021c	ahaṃ bhūmiṃjayo nāma nāmnāham api cottaraḥ<BR>
04,039.022a	diṣṭyā tvāṃ pārtha paśyāmi svāgataṃ te dhanaṃjaya<BR>
04,039.022c	lohitākṣa mahābāho nāgarājakaropama<BR>
04,039.022e	yad ajñānād avocaṃ tvāṃ kṣantum arhasi tan mama<BR>
04,039.022e*0747_001	**** **** pramādena narottama<BR>
04,039.022e*0747_002	akṛtvā hṛdaye sarvaṃ<BR>
04,039.023a	yatas tvayā kṛtaṃ pūrvaṃ vicitraṃ karma duṣkaram<BR>
04,039.023c	ato bhayaṃ vyatītaṃ me prītiś ca paramā tvayi<BR>
04,039.023d*0748_001	dāso 'haṃ te bhaviṣyāmi paśya mām anukampayā<BR>
04,039.023d*0748_002	yā pratijñā kṛtā pūrvaṃ tava sārathyakāraṇāt<BR>
04,039.023d*0748_003	manaḥsvāsthyaṃ ca me jātaṃ jātaṃ bhāgyaṃ ca me mahat<BR>
04,039.023d*0749_001	yad ajñānād avocaṃ tvāṃ vismartavyaṃ dhanaṃjaya<BR>
04,039.023d*0749_002	yāvad arvāg ahaṃ vidyāṃ tvāṃ na tattvena bhārata<BR>
04,039.023d*0749_003	tāvan me 'bhūd bhayaṃ tāta kurubhyo nātra saṃśayaḥ<BR>
04,039.023d*0749_004	yadā tv ajñāsiṣam ahaṃ channaṃ tattvena bhārata<BR>
04,039.023d*0749_005	vismito 'smi mahāsattva sarvaśatrūn vināśaya<BR>
04,039.023d*0749_006	tvadvākyajalasaṃsiktam utpalaṃ hṛdayaṃ mama<BR>
04,039.023d*0749_007	gharmābhitaptaṃ vijale mlānapadmam iva hrade<BR>
04,039.023d*0750_001	neyaṃ pratijñā pūrṇā me harṣaś cārjuna jāyate<BR>
04,039.023d*0750_002	devendratanayasyeha sārathiḥ syāṃ mahāmṛdhe<BR>
04,039.023d*0750_003	iti pūrvaṃ kṛtāsmābhiḥ pratijñā yuddhadurmada<BR>
04,039.023d*0750_004	pratijñā mama saṃpūrṇā tava sārathyakāraṇāt<BR>
04,039.023d@038_0001	na smartavyaṃ tvayā vīra lokapālasamo hy asi<BR>
04,039.023d@038_0002	prasādaye mahābāho pūrvaṃ yat skhalitaṃ mama<BR>
04,039.023d@038_0003	tāvan me 'bhūd bhayaṃ pārtha yāvat tvāṃ nāvalokaye<BR>
04,039.023d@038_0004	vibhayo darśanāt tubhyaṃ kas tvāṃ yotsyej jijīviṣuḥ<BR>
04,039.023d@038_0005	evaṃ prahṛṣṭaromāsau brūte matsyasuto 'rjunam<BR>
04,039.023d@038_0006	prāñjaliḥ samupātiṣṭhad vāsavo druhiṇaṃ yathā<BR>
04,039.023d@038_0007	tato 'rjunaḥ samāśvāsya matsyaṃ vairāṭim abravīt<BR>
04,039.023d@038_0008	uvāca muditaḥ kāle tamo hatvā yathā raviḥ<BR>
04,039.023d@038_0009	āśvāsya putraṃ matsyasya dhanur visphārya gāṇḍivam<BR>
04,039.023d@038_0010	prekṣaṇīyatamo bhūtvā tasthau dīpto ravir yathā<BR>
04,040.001	uttara uvāca<BR>
04,040.001a	āsthāya vipulaṃ vīra rathaṃ sārathinā mayā<BR>
04,040.001c	katamaṃ yāsyase 'nīkam ukto yāsyāmy ahaṃ tvayā<BR>
04,040.002	arjuna uvāca<BR>
04,040.002a	prīto 'smi puruṣavyāghra na bhayaṃ vidyate tava<BR>
04,040.002c	sarvān nudāmi te śatrūn raṇe raṇaviśārada<BR>
04,040.003a	svastho bhava mahābuddhe paśya māṃ śatrubhiḥ saha<BR>
04,040.003c	yudhyamānaṃ vimarde 'smin kurvāṇaṃ bhairavaṃ mahat<BR>
04,040.003d*0751_001	gāṇḍīvaṃ devadattaṃ ca śarān kanakabhūṣitān<BR>
04,040.004a	etān sarvān upāsaṅgān kṣipraṃ badhnīhi me rathe<BR>
04,040.004c	etaṃ cāhara nistriṃśaṃ jātarūpapariṣkṛtam<BR>
04,040.004d*0752_001	gāñjīvaṃ devadattaṃ ca tathākṣayyau maheṣudhī<BR>
04,040.004d*0752_002	ratham āropayaitan me pratyāneṣyāmi te paśūn<BR>
04,040.004d*0753_000	vaiśaṃpāyana uvāca<BR>
04,040.004d*0753_001	arjunasya vacaḥ śrutvā tvarāvān uttaras tadā<BR>
04,040.004d*0753_002	arjunasyāyudhān gṛhya śīghreṇāvātarat tataḥ<BR>
04,040.004d*0753_002	arjuna uvāca<BR>
04,040.004e	ahaṃ vai kurubhir yotsyāmy avajeṣyāmi te paśūn<BR>
04,040.004f*0754_001	toṣayiṣyāmi rājānaṃ pravekṣyāmi puraṃ punaḥ<BR>
04,040.005a	saṃkalpapakṣavikṣepaṃ bāhuprākāratoraṇam<BR>
04,040.005c	tridaṇḍatūṇasaṃbādham anekadhvajasaṃkulam<BR>
04,040.006a	jyākṣepaṇaṃ krodhakṛtaṃ nemīninadadundubhi<BR>
04,040.006b*0755_001	śarajālavitānāḍhyam ākṣveḷitamahāsvanam<BR>
04,040.006c	nagaraṃ te mayā guptaṃ rathopasthaṃ bhaviṣyati<BR>
04,040.007a	adhiṣṭhito mayā saṃkhye ratho gāṇḍīvadhanvanā<BR>
04,040.007c	ajeyaḥ śatrusainyānāṃ vairāṭe vyetu te bhayam<BR>
04,040.008	uttara uvāca<BR>
04,040.008a	bibhemi nāham eteṣāṃ jānāmi tvāṃ sthiraṃ yudhi<BR>
04,040.008c	keśavenāpi saṃgrāme sākṣād indreṇa vā samam<BR>
04,040.008d*0756_001	bahunā kiṃ pralāpena śṛṇu me caramaṃ vacaḥ<BR>
04,040.008d*0756_002	nāhaṃ bibhemi kaunteya sākṣād api śatakratoḥ<BR>
04,040.008d*0756_003	yamapāśikuberebhyo droṇabhīṣmaśatād api<BR>
04,040.009a	idaṃ tu cintayann eva parimuhyāmi kevalam<BR>
04,040.009c	niścayaṃ cāpi durmedhā na gacchāmi kathaṃ cana<BR>
04,040.010a	evaṃ vīrāṅgarūpasya lakṣaṇair ucitasya ca<BR>
04,040.010c	kena karmavipākena klībatvam idam āgatam<BR>
04,040.011a	manye tvāṃ klībaveṣeṇa carantaṃ śūlapāṇinam<BR>
04,040.011c	gandharvarājapratimaṃ devaṃ vāpi śatakratum<BR>
04,040.012	arjuna uvāca<BR>
04,040.012a	bhrātur niyogāj jyeṣṭhasya saṃvatsaram idaṃ vratam<BR>
04,040.012c	carāmi brahmacaryaṃ vai satyam etad bravīmi te<BR>
04,040.013a	nāsmi klībo mahābāho paravān dharmasaṃyutaḥ<BR>
04,040.013b*0757_001	purāham ājñayā bhrātur jyeṣṭhasyāhaṃ surālayam<BR>
04,040.013b*0757_002	prāptavān urvaśīṃ dṛṣṭvā sudharmāyām ahaṃ tadā<BR>
04,040.013b*0757_003	nṛtyantīṃ paramaṃ rūpaṃ bibhratīṃ vajrisaṃnidhau<BR>
04,040.013b*0757_004	apaśyaṃ tām animiṣaṃ kūṭasthām anvayasya me<BR>
04,040.013b*0757_005	rātrau samāgatā mahyaṃ śayanaṃ rantum icchayā<BR>
04,040.013b*0757_006	ahaṃ tām abhivādyaiva mātṛsatkāram ācaram<BR>
04,040.013b*0757_007	sā ca mām aśapat kruddhā śikhaṇḍī tvaṃ bhaver iti<BR>
04,040.013b*0757_008	śrutvā tam indro mām āha mā bhais tvaṃ pārtha ṣaṇḍataḥ<BR>
04,040.013b*0757_009	upakāro bhavet tubhyam ajñātavasatau purā<BR>
04,040.013b*0757_010	itīndro mām anugrāhya tataḥ preṣitavān vṛṣā<BR>
04,040.013b*0757_011	tad idaṃ samanuprāptaṃ vrataṃ cīrṇaṃ mayānagha<BR>
04,040.013b*0758_001	urvaśīśāpasaṃbhūtaṃ klaibyaṃ māṃ samupasthitam<BR>
04,040.013c	samāptavratam uttīrṇaṃ viddhi māṃ tvaṃ nṛpātmaja<BR>
04,040.014	uttara uvāca<BR>
04,040.014a	paramo 'nugraho me 'dya yat pratarko na me vṛthā<BR>
04,040.014c	na hīdṛśāḥ klībarūpā bhavantīha narottamāḥ<BR>
04,040.015a	sahāyavān asmi raṇe yudhyeyam amarair api<BR>
04,040.015c	sādhvasaṃ tat pranaṣṭaṃ me kiṃ karomi bravīhi me<BR>
04,040.016a	ahaṃ te saṃgrahīṣyāmi hayāñ śatrurathārujaḥ<BR>
04,040.016c	śikṣito hy asmi sārathye tīrthataḥ puruṣarṣabha<BR>
04,040.017a	dāruko vāsudevasya yathā śakrasya mātaliḥ<BR>
04,040.017c	tathā māṃ viddhi sārathye śikṣitaṃ narapuṃgava<BR>
04,040.017d*0759_001	etāsu pañcasv aśvānāṃ rathacaryāsu pāṇḍava<BR>
04,040.017d*0759_002	śatravo vidraviṣyanti gacchamānam itas tataḥ<BR>
04,040.017d*0760_001	aśvā hy ete mahābāho tavaivāhavadurjayāḥ<BR>
04,040.017d*0760_002	yogyā rathavare yuktāḥ prāṇavanto jitaśramāḥ<BR>
04,040.018a	yasya yāte na paśyanti bhūmau prāptaṃ padaṃ padam<BR>
04,040.018c	dakṣiṇaṃ yo dhuraṃ yuktaḥ sugrīvasadṛśo hayaḥ<BR>
04,040.019a	yo 'yaṃ dhuraṃ dhuryavaro vāmaṃ vahati śobhanaḥ<BR>
04,040.019c	taṃ manye meghapuṣpasya javena sadṛśaṃ hayam<BR>
04,040.020a	yo 'yaṃ kāñcanasaṃnāhaḥ pārṣṇiṃ vahati śobhanaḥ<BR>
04,040.020c	vāmaṃ sainyasya manye taṃ javena balavattaram<BR>
04,040.021a	yo 'yaṃ vahati te pārṣṇiṃ dakṣiṇām añcitodyataḥ<BR>
04,040.021c	balāhakād api mataḥ sa jave vīryavattaraḥ<BR>
04,040.022a	tvām evāyaṃ ratho voḍhuṃ saṃgrāme 'rhati dhanvinam<BR>
04,040.022c	tvaṃ cemaṃ ratham āsthāya yoddhum arho mato mama<BR>
04,040.022d*0761_001	sarvaśatrubhir āyātair devarāja ivāsuraiḥ<BR>
04,040.023	vaiśaṃpāyana uvāca<BR>
04,040.023*0762_001	tato rathād avaskandya vīryavān arimardanaḥ<BR>
04,040.023*0762_002	praṇamya devān gāṇḍīvam ādāya ruruce śriyā<BR>
04,040.023a	tato nirmucya bāhubhyāṃ valayāni sa vīryavān<BR>
04,040.023c	citre dundubhisaṃnāde pratyamuñcat tale śubhe<BR>
04,040.023d*0763_001	indradatte ca te divye uddhṛtyāmucya kuṇḍale<BR>
04,040.024a	kṛṣṇān bhaṅgīmataḥ keśāñ śvetenodgrathya vāsasā<BR>
04,040.024b*0764_001	athāso prāṅmukho bhūtvā śuciḥ prayatamānasaḥ<BR>
04,040.024b*0764_002	abhidadhyau mahābāhuḥ sarvāstrāṇi rathottame<BR>
04,040.024b*0764_003	ūcuś ca pārthaṃ sarvāṇi prāñjalīni nṛpātmajam<BR>
04,040.024b*0764_004	ime sma paramodārāḥ kiṃkarāḥ pāṇḍunandana<BR>
04,040.024b*0764_005	praṇipatya tataḥ pārthaḥ samālabhya ca pāṇinā<BR>
04,040.024b*0764_006	sarvāṇi mānasānīha bhavatety abhyabhāṣata<BR>
04,040.024b*0764_007	pratigṛhya tato 'strāṇi prahṛṣṭavadano 'bhavat<BR>
04,040.024b*0765_001	sasmāra divyāny astrāṇi yathāvad bharatarṣabhaḥ<BR>
04,040.024b*0766_001	abhyupeyur mahābhāgaṃ mahāstrāṇi tadārjunam<BR>
04,040.024c	adhijyaṃ tarasā kṛtvā gāṇḍīvaṃ vyākṣipad dhanuḥ<BR>
04,040.025a	tasya vikṣipyamāṇasya dhanuṣo 'bhūn mahāsvanaḥ<BR>
04,040.025c	yathā śailasya mahataḥ śailenaivābhijaghnuṣaḥ<BR>
04,040.026a	sanirghātābhavad bhūmir dikṣu vāyur vavau bhṛśam<BR>
04,040.026b*0767_001	papāta mahatī colkā diśo na pracakāśire<BR>
04,040.026c	bhrāntadvijaṃ khaṃ tadāsīt prakampitamahādrumam<BR>
04,040.027a	taṃ śabdaṃ kuravo 'jānan visphoṭam aśaner iva<BR>
04,040.027b*0768_001	tārkṣyaṃ śabdam iva śrutvā vitresur dīnamānasāḥ<BR>
04,040.027b*0768_002	yathendro vyākṣipad bhīmaṃ visphoṭam aśaner vibhuḥ<BR>
04,040.027b*0769_001	mahāśanimahāśabdaḥ sadṛśo jyāsvano mahān<BR>
04,040.027b*0769_002	śatrūn vīrāṃś ca saṃtyajya nigrahastho rathe sthitaḥ<BR>
04,040.027c	yad arjuno dhanuḥśreṣṭhaṃ bāhubhyām ākṣipad rathe<BR>
04,040.027d@039_0000	uttara uvāca<BR>
04,040.027d@039_0001	ekas tvaṃ pāṇḍavaśreṣṭha bahūn etān mahārathān<BR>
04,040.027d@039_0002	kathaṃ jeṣyasi saṃgrāme sarvaśastrāstrapāragān<BR>
04,040.027d@039_0003	asahāyo 'si kaunteya sasahāyāś ca kauravāḥ<BR>
04,040.027d@039_0004	vaiśaṃpāyana uvāca<BR>
04,040.027d@039_0004	ata eva mahābāho bhītas tiṣṭhāmi te 'grataḥ<BR>
04,040.027d@039_0005	uvāca pārtho mā bhaiṣīḥ prahasya svanavat tadā<BR>
04,040.027d@039_0006	yudhyamānasya me vīra gandharvaiḥ sumahābalaiḥ<BR>
04,040.027d@039_0007	sahāyo ghoṣayātrāyāṃ kas tadāsīt sakhā mama<BR>
04,040.027d@039_0008	tathā pratibhaye tasmin devadānavasaṃkule<BR>
04,040.027d@039_0009	khāṇḍave yudhyamānasya kas tadāsīt sakhā mama<BR>
04,040.027d@039_0010	nivātakavacaiḥ sārdhaṃ paulomaiś ca mahābalaiḥ<BR>
04,040.027d@039_0011	yudhyato devarājārthe kaḥ sahāyas tadābhavat<BR>
04,040.027d@039_0012	svayaṃvare tu pāñcālyā rājabhiḥ saha saṃyuge<BR>
04,040.027d@039_0013	yudhyato bahubhis tāta kaḥ sahāyas tadābhavat<BR>
04,040.027d@039_0014	upajīvya guruṃ droṇaṃ śakraṃ vaiśravaṇaṃ yamam<BR>
04,040.027d@039_0015	varuṇaṃ pāvakaṃ caiva kṛpaṃ kṛṣṇaṃ ca mādhavam<BR>
04,040.027d@039_0016	pinākapāṇinaṃ caiva katham etān na yodhaye<BR>
04,040.027d@039_0017	rathaṃ vāhaya me śīghraṃ vyetu te mānaso jvaraḥ<BR>
04,041.001	vaiśaṃpāyana uvāca<BR>
04,041.001a	uttaraṃ sārathiṃ kṛtvā śamīṃ kṛtvā pradakṣiṇam<BR>
04,041.001c	āyudhaṃ sarvam ādāya tataḥ prāyād dhanaṃjayaḥ<BR>
04,041.002a	dhvajaṃ siṃhaṃ rathāt tasmād apanīya mahārathaḥ<BR>
04,041.002c	praṇidhāya śamīmūle prāyād uttarasārathiḥ<BR>
04,041.003a	daivīṃ māyāṃ rathe yuktvā vihitāṃ viśvakarmaṇā<BR>
04,041.003c	kāñcanaṃ siṃhalāṅgūlaṃ dhvajaṃ vānaralakṣaṇam<BR>
04,041.004a	manasā cintayām āsa prasādaṃ pāvakasya ca<BR>
04,041.004c	sa ca tac cintitaṃ jñātvā dhvaje bhūtāny acodayat<BR>
04,041.004d*0770_001	dhvaje vānaram ucchritya gāṇḍīvaṃ vikṣipan dhanuḥ<BR>
04,041.004d*0771_001	uttasthau cottaras tāta smṛtvā punar ihāgataḥ<BR>
04,041.004d*0771_002	taṃ samāśvāsya bībhatsur abhiyātuṃ pratatvare<BR>
04,041.005a	sapatākaṃ vicitrāṅgaṃ sopāsaṅgaṃ mahārathaḥ<BR>
04,041.005b*0772_001	khāt papāta rathe tūrṇaṃ divyarūpaṃ manoramam<BR>
04,041.005b*0772_002	rathaṃ tam āgataṃ dṛṣṭvā dakṣiṇaṃ prākarot tadā<BR>
04,041.005c	ratham āsthāya bībhatsuḥ kaunteyaḥ śvetavāhanaḥ<BR>
04,041.006a	baddhāsiḥ satanutrāṇaḥ pragṛhītaśarāsanaḥ<BR>
04,041.006c	tataḥ prāyād udīcīṃ sa kapipravaraketanaḥ<BR>
04,041.006d*0773_001	sainyābhyāśam anuprāpya gṛhītvā bhīmam uttamam<BR>
04,041.007a	svanavantaṃ mahāśaṅkhaṃ balavān arimardanaḥ<BR>
04,041.007c	prādhamad balam āsthāya dviṣatāṃ lomaharṣaṇam<BR>
04,041.007d*0774_001	śaśāṅkakundadhavalaṃ mukhe nikṣipya vāsaviḥ<BR>
04,041.007d*0774_002	ucchvasad gaṇḍayugulaṃ sirāḷyācitaphālakam<BR>
04,041.007d*0774_003	āyattanimnanayanaṃ hrasvasthūlaśirodharam<BR>
04,041.007d*0774_004	atiśliṣṭodaroraskaṃ tiryag ānanaśobhitam<BR>
04,041.007d*0774_005	yāvat svaśaktisāmagryaṃ trailokyaṃ kṣobhayann iva<BR>
04,041.007d*0774_006	marudbhir daśabhiś caiva prādhmāpayad ariṃdamaḥ<BR>
04,041.007d*0775_001	śaṅkhaśabdo 'sya so 'tyarthaṃ śrūyate kālameghavat<BR>
04,041.007d*0775_002	tasya śaṅkhasya śabdena dhanuṣo nisvanena ca<BR>
04,041.007d*0775_003	vānarasya ca nādena rathanemisvanena ca<BR>
04,041.007d*0775_004	jaṅgamasya bhayaṃ ghoram akarot pākaśāsaniḥ<BR>
04,041.008a	tatas te javanā dhuryā jānubhyām agaman mahīm<BR>
04,041.008c	uttaraś cāpi saṃtrasto rathopastha upāviśat<BR>
04,041.009a	saṃsthāpya cāśvān kaunteyaḥ samudyamya ca raśmibhiḥ<BR>
04,041.009b*0776_001	vyabhrājata rathopasthe bhānur merāv ivottare<BR>
04,041.009b*0776_002	śaṅkhaśabdena vitrastaṃ jyāghātena ca mūrchitam<BR>
04,041.009c	uttaraṃ ca pariṣvajya samāśvāsayad arjunaḥ<BR>
04,041.010a	mā bhais tvaṃ rājaputrāgrya kṣatriyo 'si paraṃtapa<BR>
04,041.010c	kathaṃ puruṣaśārdūla śatrumadhye viṣīdasi<BR>
04,041.011a	śrutās te śaṅkhaśabdāś ca bherīśabdāś ca puṣkalāḥ<BR>
04,041.011c	kuñjarāṇāṃ ca nadatāṃ vyūḍhānīkeṣu tiṣṭhatām<BR>
04,041.012a	sa tvaṃ katham ihānena śaṅkhaśabdena bhīṣitaḥ<BR>
04,041.012c	viṣaṇṇarūpo vitrastaḥ puruṣaḥ prākṛto yathā<BR>
04,041.013	uttara uvāca<BR>
04,041.013a	śrutā me śaṅkhaśabdāś ca bherīśabdāś ca puṣkalāḥ<BR>
04,041.013c	kuñjarāṇāṃ ca ninadā vyūḍhānīkeṣu tiṣṭhatām<BR>
04,041.014a	naivaṃvidhaḥ śaṅkhaśabdaḥ purā jātu mayā śrutaḥ<BR>
04,041.014c	dhvajasya cāpi rūpaṃ me dṛṣṭapūrvaṃ na hīdṛśam<BR>
04,041.014e	dhanuṣaś caiva nirghoṣaḥ śrutapūrvo na me kva cit<BR>
04,041.015a	asya śaṅkhasya śabdena dhanuṣo nisvanena ca<BR>
04,041.015b*0777_001	amānuṣāṇāṃ śabdena bhūtānāṃ dhvajavāsinām<BR>
04,041.015c	rathasya ca ninādena mano muhyati me bhṛśam<BR>
04,041.016a	vyākulāś ca diśaḥ sarvā hṛdayaṃ vyathatīva me<BR>
04,041.016c	dhvajena pihitāḥ sarvā diśo na pratibhānti me<BR>
04,041.016e	gāṇḍīvasya ca śabdena karṇau me badhirīkṛtau<BR>
04,041.016f*0778_001	tān * * paribhāṣantam uttaraṃ yuddhadurmadaḥ<BR>
04,041.016f*0779_001	sa muhūrtaṃ prayātaṃ tu pārtho vairāṭim abravīt<BR>
04,041.016f*0780_000	vaiśaṃpāyanaḥ<BR>
04,041.016f*0780_001	punar dhvajaṃ punaḥ śaṅkhaṃ dhanuś caiva punaḥ punaḥ<BR>
04,041.016f*0780_002	saṃmūḍhacetā vairāṭir arjunaṃ samudaikṣata<BR>
04,041.016f*0780_002	arjunaḥ<BR>
04,041.016f*0780_003	sthiro bhava mahābāho saṃjñāṃ cātmānam ānaya<BR>
04,041.017	arjuna uvāca<BR>
04,041.017a	ekānte ratham āsthāya padbhyāṃ tvam avapīḍaya<BR>
04,041.017c	dṛḍhaṃ ca raśmīn saṃyaccha śaṅkhaṃ dhmāsyāmy ahaṃ punaḥ<BR>
04,041.017d*0781_001	na bhayaṃ vidyate cānyan mayi tiṣṭhati saṃyuge<BR>
04,041.017d*0781_002	paśya bāhubalaṃ vīra yudhyataḥ śatrubhiḥ saha<BR>
04,041.017d*0782_001	sthirīkuruṣva hṛdayaṃ yathā śabdo mahān bhavet<BR>
04,041.017d*0783_001	evam uktvā mahābāhuḥ savyasācī paraṃtapaḥ<BR>
04,041.017d*0783_002	pradadhmau ca mahāśaṅkhaṃ devadattam anuttamam<BR>
04,041.017d*0783_003	jyāghoṣaṃ talaghoṣaṃ ca kṛtvā bhūtāny amohayat<BR>
04,041.018	vaiśaṃpāyana uvāca<BR>
04,041.018*0784_001	tataḥ sa punar evātha taṃ śaṅkhaṃ prādhamad balī<BR>
04,041.018*0784_002	dviṣatāṃ duḥkhajananaṃ suhṛdāṃ prītivardhanam<BR>
04,041.018*0785_001	tataḥ śaṅkham upādhmāsīd dārayann iva parvatān<BR>
04,041.018*0785_002	guhā girīṇāṃ ca tadā diśaḥ śailāṃs tathaiva ca<BR>
04,041.018*0785_003	uttaraś cāpi saṃlīno rathopastha upāviśat<BR>
04,041.018*0786_001	tato 'rjunaḥ śaṅkhaśabdaṃ cakārātīva duḥsaham<BR>
04,041.018a	tasya śaṅkhasya śabdena rathanemisvanena ca<BR>
04,041.018c	gāṇḍīvasya ca ghoṣeṇa pṛthivī samakampata<BR>
04,041.018d*0787_001	śrutvā śabdaṃ tadā droṇo gāṅgeyaṃ vākyam abravīt<BR>
04,041.018d*0788_001	uttaraṃ tu rathe dṛṣṭvā śaṅkhaśabdena mohitam<BR>
04,041.018d*0789_001	sa rathaḥ saṃsmṛtas tena upāyād vānaradhvajaḥ<BR>
04,041.018d*0790_001	taṃ samāśvāsayām āsa punar eva dhanaṃjayaḥ<BR>
04,041.018d*0791_001	tato droṇo mahābuddhiḥ sarvaśastrabhṛtāṃ varaḥ<BR>
04,041.018d*0791_002	uvāca ha kuror madhye sarvaṃ saṃbodhayann iva<BR>
04,041.018d*0792_000	vaiśaṃpāyanaḥ<BR>
04,041.018d*0792_001	śaṅkhaśabdaṃ ca taṃ śrutvā meghasya ninadaṃ yathā<BR>
04,041.018d*0792_002	gāṇḍīvajyāsvanenaiva vismayotphullalocanaḥ<BR>
04,041.018d*0793_000	vaiśaṃpāyanaḥ<BR>
04,041.018d*0793_001	bhāradvājas tato droṇaḥ sarvaśastrabhṛtāṃ varaḥ<BR>
04,041.018d*0793_002	rājānaṃ cāha saṃprekṣya duryodhanam ariṃdamam<BR>
04,041.019	droṇa uvāca<BR>
04,041.019*0794_001	nadīja laṅkeśavanāriketur<BR>
04,041.019*0794_002	nagāhvayo nāma nagārisūnuḥ<BR>
04,041.019*0794_003	eṣo 'ṅganāveṣadharas tarasvī<BR>
04,041.019*0794_004	vijeṣyate sarvakurupravīrān<BR>
04,041.019*0795_001	eṣā na yoṣā yadi yoṣid eṣā<BR>
04,041.019*0795_002	tat saiva yā śumbhaniśumbhahantrī<BR>
04,041.019*0795_003	māyāmayastrīvapur ātanoti<BR>
04,041.019*0795_004	līlāyitaṃ vā puruṣaḥ purāṇaḥ<BR>
04,041.019*0796_001	yathendrajit kṣatriyāṇy aṅganeyaṃ<BR>
04,041.019*0796_002	gurur babhāṣe vacanaṃ kilaitat<BR>
04,041.019a	yathā rathasya nirghoṣo yathā śaṅkha udīryate<BR>
04,041.019c	kampate ca yathā bhūmir naiṣo 'nyaḥ savyasācinaḥ<BR>
04,041.019d*0797_001	autpātikam idaṃ rājan nimittaṃ bhavatīha naḥ<BR>
04,041.019d*0797_002	na hi paśyāmi vijayaṃ sainye 'smākaṃ paraṃtapa<BR>
04,041.020a	śastrāṇi na prakāśante na prahṛṣyanti vājinaḥ<BR>
04,041.020c	agnayaś ca na bhāsante samiddhās tan na śobhanam<BR>
04,041.021a	praty ādityaṃ ca naḥ sarve mṛgā ghorapravādinaḥ<BR>
04,041.021c	dhvajeṣu ca nilīyante vāyasās tan na śobhanam<BR>
04,041.021e	śakunāś cāpasavyā no vedayanti mahad bhayam<BR>
04,041.022a	gomāyur eṣa senāyā ruvan madhye 'nudhāvati<BR>
04,041.022c	anāhataś ca niṣkrānto mahad vedayate bhayam<BR>
04,041.022e	bhavatāṃ romakūpāṇi prahṛṣṭāny upalakṣaye<BR>
04,041.022f*0798_001	dhruvaṃ vināśo yuddhena kṣatriyāṇāṃ pradṛśyate<BR>
04,041.022f*0798_002	jyotīṃṣi na prakāśante dāruṇā mṛgapakṣiṇaḥ<BR>
04,041.022f*0798_003	utpātā vividhā ghorā dṛśyante kṣatranāśanāḥ<BR>
04,041.022f*0798_004	viśeṣata ihāsmākaṃ nimittāni vināśane<BR>
04,041.022f*0798_005	ulkābhiś ca pradīptābhir bādhyate pṛtanā tava<BR>
04,041.022f*0798_006	vāhanāny aprahṛṣṭāni rudantīva viśāṃ pate<BR>
04,041.022f*0798_007	upāsate ca sainyāni gṛdhrās tava samantataḥ<BR>
04,041.022f*0798_008	tapsyase vāhinīṃ dṛṣṭvā pārthabāṇaprapīḍitām<BR>
04,041.022f*0799_001	anuṣṇāṅgāś ca saṃsvinnā jṛmbhante cāpy abhīkṣṇaśaḥ<BR>
04,041.022f*0799_002	viṣṭambhantīha mātaṅgā muñcanty aśrūṇi vājinaḥ<BR>
04,041.022f*0799_003	sadā mūtraṃ purīṣaṃ ca utsṛjante punaḥ punaḥ<BR>
04,041.022f*0799_004	lohitārdrā ca pṛthivī diśaḥ sarvāḥ pradhūpitāḥ<BR>
04,041.022f*0799_005	na ca sūryaḥ pratapati mahad vedayate bhayam<BR>
04,041.022f*0799_006	hastinaś cāpi vitrastā yodhāś cāpi vitatrasuḥ<BR>
04,041.023a	parābhūtā ca vaḥ senā na kaś cid yoddhum icchati<BR>
04,041.023c	vivarṇamukhabhūyiṣṭhāḥ sarve yodhā vicetasaḥ<BR>
04,041.023d*0800_001	diśaṃ te dakṣiṇāṃ sarve viprekṣante punaḥ punaḥ<BR>
04,041.023d*0800_002	mṛgāś ca pakṣiṇaś caiva savyam eva patanti naḥ<BR>
04,041.023d*0800_003	vāditroddhuṣṭaghoṣāś ca na gāḍhaṃ prasvananti naḥ<BR>
04,041.023d*0800_004	yathā meghasya ninado gambhīras tūrṇam āyataḥ<BR>
04,041.023d*0800_005	śrūyate rathanirghoṣo nāyam anyo dhanaṃjayāt<BR>
04,041.023d*0800_006	aśvānāṃ svanatāṃ śabdo vahatāṃ pākaśāsanim<BR>
04,041.023d*0800_007	vānaraś ca dhvajo nityo niḥsaṅgaṃ dhūyate mahān<BR>
04,041.023d*0800_008	śaṅkhaśabdena pārthasya karṇau me badhirīkṛtau<BR>
04,041.023d*0800_009	sarvasainyaṃ ca vitrastaṃ nāyam anyo dhanaṃjayāt<BR>
04,041.023d*0800_010	rājānam agrataḥ kṛtvā duryodhanam ariṃdamam<BR>
04,041.023e	gāḥ saṃprasthāpya tiṣṭhāmo vyūḍhānīkāḥ prahāriṇaḥ<BR>
04,041.023f*0801_001	pravibhajya tridhā senāṃ samucchritya dhvajān api<BR>
04,041.023f*0801_002	dikṣu gulmā niveśyantāṃ yattā yotsyāmahe 'rjunam<BR>
04,041.023f*0802_001	śitair bāṇaiḥ pratapyemāṃ camūm eṣa dhanaṃjayaḥ<BR>
04,041.023f*0802_002	mūrdhni sarvanarendrāṇāṃ vāmapādaṃ kariṣyati<BR>
04,041.023f*0802_003	na hy eṣa śakyo bībhatsur jetuṃ devāsurair api<BR>
04,042.001	vaiśaṃpāyana uvāca<BR>
04,042.001a	atha duryodhano rājā samare bhīṣmam abravīt<BR>
04,042.001c	droṇaṃ ca rathaśārdūlaṃ kṛpaṃ ca sumahāratham<BR>
04,042.002a	ukto 'yam artha ācāryo mayā karṇena cāsakṛt<BR>
04,042.002c	punar eva ca vakṣyāmi na hi tṛpyāmi taṃ bruvan<BR>
04,042.003a	parājitair hi vastavyaṃ taiś ca dvādaśa vatsarān<BR>
04,042.003c	vane janapade 'jñātair eṣa eva paṇo hi naḥ<BR>
04,042.004a	teṣāṃ na tāvan nirvṛttaṃ vartate tu trayodaśam<BR>
04,042.004c	ajñātavāsaṃ bībhatsur athāsmābhiḥ samāgataḥ<BR>
04,042.005a	anivṛtte tu nirvāse yadi bībhatsur āgataḥ<BR>
04,042.005c	punar dvādaśa varṣāṇi vane vatsyanti pāṇḍavāḥ<BR>
04,042.006a	lobhād vā te na jānīyur asmān vā moha āviśat<BR>
04,042.006c	hīnātiriktam eteṣāṃ bhīṣmo veditum arhati<BR>
04,042.007a	arthānāṃ tu punar dvaidhe nityaṃ bhavati saṃśayaḥ<BR>
04,042.007b*0803_001	svārthe sarve vimuhyanti ye 'pi dharmavido janāḥ<BR>
04,042.007c	anyathā cintito hy arthaḥ punar bhavati cānyathā<BR>
04,042.008a	uttaraṃ mārgamāṇānāṃ matsyasenāṃ yuyutsatām<BR>
04,042.008c	yadi bībhatsur āyātas teṣāṃ kaḥ syāt parāṅmukhaḥ<BR>
04,042.009a	trigartānāṃ vayaṃ hetor matsyān yoddhum ihāgatāḥ<BR>
04,042.009c	matsyānāṃ viprakārāṃs te bahūn asmān akīrtayan<BR>
04,042.010a	teṣāṃ bhayābhipannānāṃ tad asmābhiḥ pratiśrutam<BR>
04,042.010a*0804_001	**** **** trastānāṃ trāṇam icchatām<BR>
04,042.010a*0804_002	abhayaṃ yācamānānāṃ<BR>
04,042.010c	prathamaṃ tair grahītavyaṃ matsyānāṃ godhanaṃ mahat<BR>
04,042.011a	saptamīm aparāhṇe vai tathā nas taiḥ samāhitam<BR>
04,042.011c	aṣṭamyāṃ punar asmābhir ādityasyodayaṃ prati<BR>
04,042.011d*0805_001	imā gāvo gṛhītavyā gate matsye gavāṃ padam<BR>
04,042.011d*0806_001	ity eṣa niścayo 'smākaṃ mantro 'bhūn nāgasāhvaye<BR>
04,042.011d*0806_002	pāṇḍavānāṃ parijñāne sarveṣāṃ naḥ parasparam<BR>
04,042.012a	te vā gāvo na paśyanti yadi va syuḥ parājitāḥ<BR>
04,042.012c	asmān vāpy atisaṃdhāya kuryur matsyena saṃgatam<BR>
04,042.013a	atha vā tān upāyāto matsyo jānapadaiḥ saha<BR>
04,042.013c	sarvayā senayā sārdham asmān yoddhum upāgataḥ<BR>
04,042.013c*0807_001	**** **** saṃvṛto bhīmarūpayā<BR>
04,042.013c*0807_002	āyātaḥ kevalāṃ rātrim<BR>
04,042.014a	teṣām eva mahāvīryaḥ kaś cid eva puraḥsaraḥ<BR>
04,042.014c	asmāñ jetum ihāyāto matsyo vāpi svayaṃ bhavet<BR>
04,042.015a	yady eṣa rājā matsyānāṃ yadi bībhatsur āgataḥ<BR>
04,042.015c	sarvair yoddhavyam asmābhir iti naḥ samayaḥ kṛtaḥ<BR>
04,042.015d*0808_001	śarair enaṃ suniśitaiḥ pātayiṣyāmi bhūtale<BR>
04,042.016a	atha kasmāt sthitā hy ete ratheṣu rathasattamāḥ<BR>
04,042.016c	bhīṣmo droṇaḥ kṛpaś caiva vikarṇo drauṇir eva ca<BR>
04,042.017a	saṃbhrāntamanasaḥ sarve kāle hy asmin mahārathāḥ<BR>
04,042.017c	nānyatra yuddhāc chreyo 'sti tathātmā praṇidhīyatām<BR>
04,042.017d*0809_001	sarvalokena vā yuddhaṃ devair vāstu savāsavaiḥ<BR>
04,042.018a	ācchinne godhane 'smākam api devena vajriṇā<BR>
04,042.018c	yamena vāpi saṃgrāme ko hāstinapuraṃ vrajet<BR>
04,042.019a	śarair abhipraṇunnānāṃ bhagnānāṃ gahane vane<BR>
04,042.019c	ko hi jīvet padātīnāṃ bhaved aśveṣu saṃśayaḥ<BR>
04,042.019e	ācāryaṃ pṛṣṭhataḥ kṛtvā tathā nītir vidhīyatām<BR>
04,042.019f*0810_001	duryodhanavacaḥ śrutvā rāṃdheyas tv abravīd vacaḥ<BR>
04,042.020a	jānāti hi mataṃ teṣām atas trāsayatīva naḥ<BR>
04,042.020c	arjunenāsya saṃprītim adhikām upalakṣaye<BR>
04,042.021a	tathā hi dṛṣṭvā bībhatsum upāyāntaṃ praśaṃsati<BR>
04,042.021c	yathā senā na bhajyeta tathā nītir vidhīyatām<BR>
04,042.021d*0811_001	heṣitaṃ hy upaśṛṇvāne droṇe sarvaṃ vighaṭṭitam<BR>
04,042.022a	adeśikā mahāraṇye grīṣme śatruvaśaṃ gatā<BR>
04,042.022c	yathā na vibhramet senā tathā nītir vidhīyatām<BR>
04,042.022d*0812_001	iṣṭā hi pāṇḍavā nityam ācāryasya viśeṣataḥ<BR>
04,042.022d*0813_001	āsayann aparārthāś ca kathyate sma svayaṃ tathā<BR>
04,042.023a	aśvānāṃ heṣitaṃ śrutvā kā praśaṃsā bhavet pare<BR>
04,042.023c	sthāne vāpi vrajanto vā sadā heṣanti vājinaḥ<BR>
04,042.024a	sadā ca vāyavo vānti nityaṃ varṣati vāsavaḥ<BR>
04,042.024c	stanayitnoś ca nirghoṣaḥ śrūyate bahuśas tathā<BR>
04,042.024d*0814_001	bhīṣayan pāṇḍaveyebhyo bhavān sarvān imāñ janān<BR>
04,042.024d*0814_002	pramukhe sarvasainyānām abaddhaṃ bahu bhāṣate<BR>
04,042.024d*0814_003	yathaivāśvān mārgamāṇās tān evābhiparīpsavaḥ<BR>
04,042.024d*0814_004	heṣitāny eva śṛṇvanti syād idaṃ bhavatas tathā<BR>
04,042.025a	kim atra kāryaṃ pārthasya kathaṃ vā sa praśasyate<BR>
04,042.025c	anyatra kāmād dveṣād vā roṣād vāsmāsu kevalāt<BR>
04,042.026a	ācāryā vai kāruṇikāḥ prājñāś cāpāyadarśinaḥ<BR>
04,042.026c	naite mahābhaye prāpte saṃpraṣṭavyāḥ kathaṃ cana<BR>
04,042.027a	prāsādeṣu vicitreṣu goṣṭhīṣv āvasatheṣu ca<BR>
04,042.027c	kathā vicitrāḥ kurvāṇāḥ paṇḍitās tatra śobhanāḥ<BR>
04,042.028a	bahūny āścaryarūpāṇi kurvanto janasaṃsadi<BR>
04,042.028c	iṣvastre cārusaṃdhāne paṇḍitās tatra śobhanāḥ<BR>
04,042.029a	pareṣāṃ vivarajñāne manuṣyācariteṣu ca<BR>
04,042.029b*0815_001	hastyaśvarathacaryāsu kharoṣṭrājāvikarmaṇi<BR>
04,042.029b*0815_002	godhaneṣu pratolīṣu varadvāramukheṣu ca<BR>
04,042.029c	annasaṃskāradoṣeṣu paṇḍitās tatra śobhanāḥ<BR>
04,042.030a	paṇḍitān pṛṣṭhataḥ kṛtvā pareṣāṃ guṇavādinaḥ<BR>
04,042.030c	vidhīyatāṃ tathā nītir yathā vadhyeta vai paraḥ<BR>
04,042.031a	gāvaś caiva pratiṣṭhantāṃ senāṃ vyūhantu māciram<BR>
04,042.031c	ārakṣāś ca vidhīyantāṃ yatra yotsyāmahe parān<BR>
04,042.031d*0816_001	yathāsmākaṃ jayo vīra cintanīyas tathā tvayā<BR>
04,043.001	karṇa uvāca<BR>
04,043.001a	sarvān āyuṣmato bhītān saṃtrastān iva lakṣaye<BR>
04,043.001c	ayuddhamanasaś caiva sarvāṃś caivānavasthitān<BR>
04,043.001d*0817_001	yady eṣa jāmadagnyo vā yadi vendraḥ puraṃdaraḥ<BR>
04,043.002a	yady eṣa rājā matsyānāṃ yadi bībhatsur āgataḥ<BR>
04,043.002c	aham āvārayiṣyāmi veleva makarālayam<BR>
04,043.003a	mama cāpapramuktānāṃ śarāṇāṃ nataparvaṇām<BR>
04,043.003c	nāvṛttir gacchatām asti sarpāṇām iva sarpatām<BR>
04,043.004a	rukmapuṅkhāḥ sutīkṣṇāgrā muktā hastavatā mayā<BR>
04,043.004c	chādayantu śarāḥ pārthaṃ śalabhā iva pādapam<BR>
04,043.005a	śarāṇāṃ puṅkhasaktānāṃ maurvyābhihatayā dṛḍham<BR>
04,043.005c	śrūyatāṃ talayoḥ śabdo bheryor āhatayor iva<BR>
04,043.005d*0818_001	ekaikaṃ caturaḥ pañca kva cit ṣaṣṭiṃ kva cic chatam<BR>
04,043.005d*0818_002	mayā paśyata matsyānām iṣubhir nihatān rathān<BR>
04,043.005d*0818_003	ekaṃ dvau caturaḥ pañca kva cit ṣaṣṭiṃ kva cic chatam<BR>
04,043.005d*0818_004	hatān paśyata mātaṅgān kīrṇān ekeṣuṇā mayā<BR>
04,043.005d*0818_005	madbāhumuktair iṣubhis tailadhautaiḥ patatribhiḥ<BR>
04,043.005d*0818_006	khadyotair iva saṃvṛttam antarikṣaṃ vyarājatām<BR>
04,043.006a	samāhito hi bībhatsur varṣāṇy aṣṭau ca pañca ca<BR>
04,043.006c	jātasnehaś ca yuddhasya mayi saṃprahariṣyati<BR>
04,043.007a	pātrībhūtaś ca kaunteyo brāhmaṇo guṇavān iva<BR>
04,043.007c	śaraughān pratigṛhṇātu mayā muktān sahasraśaḥ<BR>
04,043.008a	eṣa caiva maheṣvāsas triṣu lokeṣu viśrutaḥ<BR>
04,043.008c	ahaṃ cāpi kuruśreṣṭhā arjunān nāvaraḥ kva cit<BR>
04,043.008d*0819_001	mama hastapramuktānāṃ śarāṇāṃ nataparvaṇām<BR>
04,043.008d*0820_001	nivṛttir gacchatāṃ nāsti vaiśvānarasamatviṣām<BR>
04,043.009a	itaś cetaś ca nirmuktaiḥ kāñcanair gārdhravājitaiḥ<BR>
04,043.009c	dṛśyatām adya vai vyoma khadyotair iva saṃvṛtam<BR>
04,043.009d*0821_001	tumulaḥ śrūyatāṃ nādaḥ ṣaṭpadāṃ gāyatām iva<BR>
04,043.009d*0822_001	matkārmukavimuktānāṃ śarāṇāṃ nataparvaṇām<BR>
04,043.009d*0822_002	kaḥ sahetāgrataḥ sthātum api sarvaiḥ surāsuraiḥ<BR>
04,043.010a	adyāham ṛṇam akṣayyaṃ purā vācā pratiśrutam<BR>
04,043.010c	dhārtarāṣṭrasya dāsyāmi nihatya samare 'rjunam<BR>
04,043.011a	antarā chidyamānānāṃ puṅkhānāṃ vyatiśīryatām<BR>
04,043.011c	śalabhānām ivākāśe pracāraḥ saṃpradṛśyatām<BR>
04,043.012a	indrāśanisamasparśaṃ mahendrasamatejasam<BR>
04,043.012c	ardayiṣyāmy ahaṃ pārtham ulkābhir iva kuñjaram<BR>
04,043.012d*0823_001	rathād atirathaṃ śūraṃ sarvaśastrabhṛtāṃ varam<BR>
04,043.012d*0823_002	vivaśaṃ pārtham ādāsye garutmān iva pannagam<BR>
04,043.013a	tam agnim iva durdharṣam asiśaktiśarendhanam<BR>
04,043.013c	pāṇḍavāgnim ahaṃ dīptaṃ pradahantam ivāhitān<BR>
04,043.014a	aśvavegapurovāto rathaughastanayitnumān<BR>
04,043.014c	śaradhāro mahāmeghaḥ śamayiṣyāmi pāṇḍavam<BR>
04,043.014d*0824_001	nirdahantam anīkāni śamayiṣye 'rjunānalam<BR>
04,043.014d*0825_001	kṣudrakair vividhair bhallair nipatadbhiś ca māmakaiḥ<BR>
04,043.014d*0825_002	saṃmūḍhacetāḥ kaunteyaḥ kartavyaṃ nābhipadyate<BR>
04,043.015a	matkārmukavinirmuktāḥ pārtham āśīviṣopamāḥ<BR>
04,043.015c	śarāḥ samabhisarpantu valmīkam iva pannagāḥ<BR>
04,043.015d*0826_001	sutejanai rukmapuṅkhaiḥ supītair nataparvabhiḥ<BR>
04,043.015d*0826_002	ācitaṃ paśya kaunteyaṃ karṇikārair ivācalam<BR>
04,043.015d*0827_001	barhibarhiṇavājānāṃ barhiṇāṃ barhiṇām iva<BR>
04,043.015d*0827_002	patatāṃ patatāṃ ghoṣaḥ patatāṃ patatām iva<BR>
04,043.016a	jāmadagnyān mayā hy astraṃ yat prāptam ṛṣisattamāt<BR>
04,043.016c	tad upāśritya vīryaṃ ca yudhyeyam api vāsavam<BR>
04,043.017a	dhvajāgre vānaras tiṣṭhan bhallena nihato mayā<BR>
04,043.017c	adyaiva patatāṃ bhūmau vinadan bhairavān ravān<BR>
04,043.018a	śatror mayābhipannānāṃ bhūtānāṃ dhvajavāsinām<BR>
04,043.018c	diśaḥ pratiṣṭhamānānām astu śabdo divaṃ gataḥ<BR>
04,043.018d*0828_001	kruddhenāstraṃ mayā muktaṃ nirdahet pṛthivīm imām<BR>
04,043.018d*0828_002	sthitaṃ saṃgrāmaśirasi pārtham ekākinaṃ kimu<BR>
04,043.019a	adya duryodhanasyāhaṃ śalyaṃ hṛdi cirasthitam<BR>
04,043.019c	samūlam uddhariṣyāmi bībhatsuṃ pātayan rathāt<BR>
04,043.020a	hatāśvaṃ virathaṃ pārthaṃ pauruṣe paryavasthitam<BR>
04,043.020c	niḥśvasantaṃ yathā nāgam adya paśyantu kauravāḥ<BR>
04,043.021a	kāmaṃ gacchantu kuravo dhanam ādāya kevalam<BR>
04,043.021c	ratheṣu vāpi tiṣṭhanto yuddhaṃ paśyantu māmakam<BR>
04,043.021d*0829_001	paśyantu vīryam iha māmakam adya nāma<BR>
04,043.021d*0829_002	magne jane samanujāḥ surasiddhasaṃghāḥ<BR>
04,043.021d*0829_003	śakrātmajasya samare virathīkṛtasya<BR>
04,043.021d*0829_004	evaṃ punaḥ sa virarāma kṛpo babhāṣe<BR>
04,044.001	kṛpa uvāca<BR>
04,044.001*0830_000	vaiśaṃpāyanaḥ<BR>
04,044.001*0830_001	tasya tad vacanaṃ śrutvā nītiśāstraviśāradaḥ<BR>
04,044.001*0830_002	ācāryaḥ kuruvīrāṇāṃ kṛpaḥ śāradvato 'bravīt<BR>
04,044.001a	sadaiva tava rādheya yuddhe krūratarā matiḥ<BR>
04,044.001c	nārthānāṃ prakṛtiṃ vettha nānubandham avekṣase<BR>
04,044.002a	nayā hi bahavaḥ santi śāstrāṇy āśritya cintitāḥ<BR>
04,044.002c	teṣāṃ yuddhaṃ tu pāpiṣṭhaṃ vedayanti purāvidaḥ<BR>
04,044.003a	deśakālena saṃyuktaṃ yuddhaṃ vijayadaṃ bhavet<BR>
04,044.003c	hīnakālaṃ tad eveha phalavan na bhavaty uta<BR>
04,044.003e	deśe kāle ca vikrāntaṃ kalyāṇāya vidhīyate<BR>
04,044.004a	ānukūlyena kāryāṇām antaraṃ saṃvidhīyatām<BR>
04,044.004c	bhāraṃ hi rathakārasya na vyavasyanti paṇḍitāḥ<BR>
04,044.005a	paricintya tu pārthena saṃnipāto na naḥ kṣamaḥ<BR>
04,044.005b*0831_001	eko hi samare śatrūn samarthaḥ pratibādhitum<BR>
04,044.005c	ekaḥ kurūn abhyarakṣad ekaś cāgnim atarpayat<BR>
04,044.006a	ekaś ca pañca varṣāṇi brahmacaryam adhārayat<BR>
04,044.006c	ekaḥ subhadrām āropya dvairathe kṛṣṇam āhvayat<BR>
04,044.006d*0832_001	ekaḥ kirātarūpeṇa sthitaṃ śarvam ayodhayat<BR>
04,044.006e	asminn eva vane kṛṣṇo hṛtāṃ kṛṣṇām avājayat<BR>
04,044.007a	ekaś ca pañca varṣāṇi śakrād astrāṇy aśikṣata<BR>
04,044.007b*0833_001	eko deveśvaraṃ jitvā astrarājam avāptavān<BR>
04,044.007c	ekaḥ sāṃyaminīṃ jitvā kurūṇām akarod yaśaḥ<BR>
04,044.008a	eko gandharvarājānaṃ citrasenam ariṃdamaḥ<BR>
04,044.008c	vijigye tarasā saṃkhye senāṃ cāsya sudurjayām<BR>
04,044.008d*0834_001	pāñcālīṃ śrīmatīṃ prāptaḥ kṣatraṃ jitvā svayaṃvare<BR>
04,044.008d*0834_002	ādāya gatavān pārtho bhavān kva nu gatas tadā<BR>
04,044.009a	tathā nivātakavacāḥ kālakhañjāś ca dānavāḥ<BR>
04,044.009c	daivatair apy avadhyās te ekena yudhi pātitāḥ<BR>
04,044.010a	ekena hi tvayā karṇa kiṃ nāmeha kṛtaṃ purā<BR>
04,044.010c	ekaikena yathā teṣāṃ bhūmipālā vaśīkṛtāḥ<BR>
04,044.011a	indro 'pi hi na pārthena saṃyuge yoddhum arhati<BR>
04,044.011c	yas tenāśaṃsate yoddhuṃ kartavyaṃ tasya bheṣajam<BR>
04,044.012a	āśīviṣasya kruddhasya pāṇim udyamya dakṣiṇam<BR>
04,044.012c	avimṛśya pradeśinyā daṃṣṭrām ādātum icchasi<BR>
04,044.013a	atha vā kuñjaraṃ mattam eka eva caran vane<BR>
04,044.013c	anaṅkuśaṃ samāruhya nagaraṃ gantum icchasi<BR>
04,044.014a	samiddhaṃ pāvakaṃ vāpi ghṛtamedovasāhutam<BR>
04,044.014b*0835_001	prāvṛtaḥ kuśacīreṇa patituṃ mūrkha manyase<BR>
04,044.014c	ghṛtāktaś cīravāsās tvaṃ madhyenottartum icchasi<BR>
04,044.015a	ātmānaṃ yaḥ samudbadhya kaṇṭhe baddhvā mahāśilām<BR>
04,044.015c	samudraṃ pratared dorbhyāṃ tatra kiṃ nāma pauruṣam<BR>
04,044.016a	akṛtāstraḥ kṛtāstraṃ vai balavantaṃ sudurbalaḥ<BR>
04,044.016c	tādṛśaṃ karṇa yaḥ pārthaṃ yoddhum icchet sa durmatiḥ<BR>
04,044.017a	asmābhir eṣa nikṛto varṣāṇīha trayodaśa<BR>
04,044.017c	siṃhaḥ pāśavinirmukto na naḥ śeṣaṃ kariṣyati<BR>
04,044.018a	ekānte pārtham āsīnaṃ kūpe 'gnim iva saṃvṛtam<BR>
04,044.018c	ajñānād abhyavaskandya prāptāḥ smo bhayam uttamam<BR>
04,044.018d*0836_001	utsṛṣṭaṃ tūlarāśau tu eko 'gniṃ śamayet katham<BR>
04,044.019a	saha yudhyāmahe pārtham āgataṃ yuddhadurmadam<BR>
04,044.019c	sainyās tiṣṭhantu saṃnaddhā vyūḍhānīkāḥ prahāriṇaḥ<BR>
04,044.019d*0837_001	yuddhāyāvasthitaṃ pārtham āgataṃ pākaśāsanim<BR>
04,044.020a	droṇo duryodhano bhīṣmo bhavān drauṇis tathā vayam<BR>
04,044.020c	sarve yudhyāmahe pārthaṃ karṇa mā sāhasaṃ kṛthāḥ<BR>
04,044.020d*0838_001	na hy asaṃhatya samare pārthaṃ jeṣyāmahe vayam<BR>
04,044.021a	vayaṃ vyavasitaṃ pārthaṃ vajrapāṇim ivodyatam<BR>
04,044.021c	ṣaḍrathāḥ pratiyudhyema tiṣṭhema yadi saṃhatāḥ<BR>
04,044.022a	vyūḍhānīkāni sainyāni yattāḥ paramadhanvinaḥ<BR>
04,044.022c	yudhyāmahe 'rjunaṃ saṃkhye dānavā vāsavaṃ yathā<BR>
04,044.022d@041_0000	vaiśaṃpāyanaḥ<BR>
04,044.022d@041_0001	kṛpasya tu vacaḥ śrutvā karṇo rājan yudhāṃ patiḥ<BR>
04,044.022d@041_0002	punaḥ provāca saṃkruddho garhayan brāhmaṇaṃ kṛpam<BR>
04,044.022d@041_0003	lakṣayāmy aham ācāryaṃ bhayād bhaktiṃ gataṃ ripau<BR>
04,044.022d@041_0004	bhītena hi na yoddhavyam ahaṃ yotsye dhanaṃjayam<BR>
04,044.022d@041_0005	nanu vāruṇam āgneyaṃ yāmyaṃ vāyavyam eva ca<BR>
04,044.022d@041_0006	astraṃ brahmaśiraś caiva sattvahīnaś ca te vṛthā<BR>
04,044.022d@041_0007	mitrakāryaṃ kṛtam idaṃ pitāputrair mahārathaiḥ<BR>
04,044.022d@041_0008	bhartṛpiṇḍaś ca nirdiṣṭo yatheṣṭaṃ gantum arhatha<BR>
04,044.022d@041_0009	bhikṣāṃ harasva tvaṃ nityaṃ yajñān anucarasva ca<BR>
04,044.022d@041_0010	āmantraṇaṃ hi bhuṅkṣvādya māsmān yuddhena bhīṣaya<BR>
04,044.022d@041_0011	bhārgavāstraṃ mayā muktaṃ nirdahet pṛthivīm imām<BR>
04,044.022d@041_0012	kiṃ punaḥ pāṇḍuputrāṇām ekam arjunam āhave<BR>
04,044.022d@041_0013	āgamiṣyanti padavīṃ mātsyāḥ pāṇḍavam āśritāḥ<BR>
04,044.022d@041_0014	tān ahaṃ nihaniṣyāmi bhavatā gamyatāṃ gṛham<BR>
04,044.022d@041_0015	tasya tad vacanaṃ śrutvā aśvatthāmā pratāpavān<BR>
04,044.022d@041_0016	uvāca vadatāṃ śreṣṭho duryodhanam avekṣya ca<BR>
04,044.022d*0839_001	yattāḥ sarve rathaśreṣṭhaṃ parivārya samantataḥ<BR>
04,044.022d*0839_002	ṣaḍrathāḥ parikīryantāṃ vajrapāṇim ivāsurāḥ<BR>
04,045.001	aśvatthāmovāca<BR>
04,045.001a	na ca tāvaj jitā gāvo na ca sīmāntaraṃ gatāḥ<BR>
04,045.001c	na hāstinapuraṃ prāptās tvaṃ ca karṇa vikatthase<BR>
04,045.001d*0840_001	bahūni dharmaśāstrāṇi paṭhanti dvijasattamāḥ<BR>
04,045.001d*0840_002	teṣu kiṃ svid idaṃ dṛṣṭaṃ dyūte jīyeta yan nṛpaḥ<BR>
04,045.002a	saṃgrāmān subahūñ jitvā labdhvā ca vipulaṃ dhanam<BR>
04,045.002c	vijitya ca parāṃ bhūmiṃ nāhuḥ kiṃ cana pauruṣam<BR>
04,045.003a	pacaty agnir avākyas tu tūṣṇīṃ bhāti divākaraḥ<BR>
04,045.003c	tūṣṇīṃ dhārayate lokān vasudhā sacarācarān<BR>
04,045.004a	cāturvarṇyasya karmāṇi vihitāni manīṣibhiḥ<BR>
04,045.004c	dhanaṃ yair adhigantavyaṃ yac ca kurvan na duṣyati<BR>
04,045.005a	adhītya brāhmaṇo vedān yājayeta yajeta ca<BR>
04,045.005c	kṣatriyo dhanur āśritya yajetaiva na yājayet<BR>
04,045.005e	vaiśyo 'dhigamya dravyāṇi brahmakarmāṇi kārayet<BR>
04,045.005f*0841_001	śūdraḥ śuśrūṣaṇaṃ kuryāt triṣu varṇeṣu nityaśaḥ<BR>
04,045.005f*0841_002	vandanāyogavidhibhir vaitasīṃ vṛttim āsthitaḥ<BR>
04,045.006a	vartamānā yathāśāstraṃ prāpya cāpi mahīm imām<BR>
04,045.006c	sat kurvanti mahābhāgā gurūn suviguṇān api<BR>
04,045.006d*0842_001	kā jātis teṣu sūteyaṃ ke 'nyamantrāḥ kriyāś ca kāḥ<BR>
04,045.006d*0842_002	vaiśaṃpāyanaḥ<BR>
04,045.006d*0842_002	keyaṃ varṇeṣu yā rājño vaktṛbhoktṛniyantṛṣu<BR>
04,045.006d*0842_003	duryodhanam abhiprekṣya karṇaṃ ca kurusaṃsadi<BR>
04,045.006d*0842_004	aśvatthāmā bhṛśaṃ kruddho duryodhanam atarjayat<BR>
04,045.007a	prāpya dyūtena ko rājyaṃ kṣatriyas toṣṭum arhati<BR>
04,045.007c	tathā nṛśaṃsarūpeṇa yathānyaḥ prākṛto janaḥ<BR>
04,045.007d*0843_001	yad vṛttaṃ prākṛtaiś cīrṇaṃ loke sadbhir vigarhitam<BR>
04,045.008a	tathāvāpteṣu vitteṣu ko vikatthed vicakṣaṇaḥ<BR>
04,045.008b*0844_001	buddhimān nītimān rājā kṣatriyo yadi vetaraḥ<BR>
04,045.008c	nikṛtyā vañcanāyogaiś caran vaitaṃsiko yathā<BR>
04,045.009a	katamad dvairathaṃ yuddhaṃ yatrājaiṣīr dhanaṃjayam<BR>
04,045.009c	nakulaṃ sahadevaṃ ca dhanaṃ yeṣāṃ tvayā hṛtam<BR>
04,045.010a	yudhiṣṭhiro jitaḥ kasmin bhīmaś ca balināṃ varaḥ<BR>
04,045.010c	indraprasthaṃ tvayā kasmin saṃgrāme nirjitaṃ purā<BR>
04,045.011a	tathaiva katamaṃ yuddhaṃ yasmin kṛṣṇā jitā tvayā<BR>
04,045.011c	ekavastrā sabhāṃ nītā duṣṭakarman rajasvalā<BR>
04,045.012a	mūlam eṣāṃ mahat kṛttaṃ sārārthī candanaṃ yathā<BR>
04,045.012c	karma kārayithāḥ śūra tatra kiṃ viduro 'bravīt<BR>
04,045.013a	yathāśakti manuṣyāṇāṃ śamam ālakṣayāmahe<BR>
04,045.013c	anyeṣāṃ caiva sattvānām api kīṭapipīlike<BR>
04,045.014a	draupadyās taṃ parikleśaṃ na kṣantuṃ pāṇḍavo 'rhati<BR>
04,045.014c	duḥkhāya dhārtarāṣṭrāṇāṃ prādurbhūto dhanaṃjayaḥ<BR>
04,045.015a	tvaṃ punaḥ paṇḍito bhūtvā vācaṃ vaktum ihecchasi<BR>
04,045.015c	vairāntakaraṇo jiṣṇur na naḥ śeṣaṃ kariṣyati<BR>
04,045.016a	naiṣa devān na gandharvān nāsurān na ca rākṣasān<BR>
04,045.016c	bhayād iha na yudhyeta kuntīputro dhanaṃjayaḥ<BR>
04,045.017a	yaṃ yam eṣo 'bhisaṃkruddhaḥ saṃgrāme 'bhipatiṣyati<BR>
04,045.017c	vṛkṣaṃ garuḍavegena vinihatya tam eṣyati<BR>
04,045.018a	tvatto viśiṣṭaṃ vīryeṇa dhanuṣy amararāṭsamam<BR>
04,045.018c	vāsudevasamaṃ yuddhe taṃ pārthaṃ ko na pūjayet<BR>
04,045.019a	daivaṃ daivena yudhyeta mānuṣeṇa ca mānuṣam<BR>
04,045.019c	astreṇāstraṃ samāhanyāt ko 'rjunena samaḥ pumān<BR>
04,045.019d*0845_001	evam ābhāṣya rādheyaṃ duryodhanam athābravīt<BR>
04,045.020a	putrād anantaraḥ śiṣya iti dharmavido viduḥ<BR>
04,045.020c	etenāpi nimittena priyo droṇasya pāṇḍavaḥ<BR>
04,045.021a	yathā tvam akaror dyūtam indraprasthaṃ yathāharaḥ<BR>
04,045.021c	yathānaiṣīḥ sabhāṃ kṛṣṇāṃ tathā yudhyasva pāṇḍavam<BR>
04,045.022a	ayaṃ te mātulaḥ prājñaḥ kṣatradharmasya kovidaḥ<BR>
04,045.022c	durdyūtadevī gāndhāraḥ śakunir yudhyatām iha<BR>
04,045.023a	nākṣān kṣipati gāṇḍīvaṃ na kṛtaṃ dvāparaṃ na ca<BR>
04,045.023c	jvalato niśitān bāṇāṃs tīkṣṇān kṣipati gāṇḍivam<BR>
04,045.024a	na hi gāṇḍīvanirmuktā gārdhrapatrāḥ sutejanāḥ<BR>
04,045.024c	antareṣv avatiṣṭhanti girīṇām api dāraṇāḥ<BR>
04,045.025a	antakaḥ śamano mṛtyus tathāgnir vaḍavāmukhaḥ<BR>
04,045.025b*0846_001	kṣuradhārā viṣaṃ sarpo vahnir ity ekataḥ striyaḥ<BR>
04,045.025c	kuryur ete kva cic cheṣaṃ na tu kruddho dhanaṃjayaḥ<BR>
04,045.025d*0847_001	yathā sabhāyāṃ dyūtaṃ tvaṃ mātulena sahākaroḥ<BR>
04,045.025d*0847_002	tathā yudhyasva saṃgrāme saubalena surakṣitaḥ<BR>
04,045.026a	yudhyatāṃ kāmam ācāryo nāhaṃ yotsye dhanaṃjayam<BR>
04,045.026c	matsyo hy asmābhir āyodhyo yady āgacched gavāṃ padam<BR>
04,045.026d@042_0000	karṇa uvāca<BR>
04,045.026d@042_0001	sadaiva droṇaputro 'yaṃ pāpātmā pāpapauruṣaḥ<BR>
04,045.026d@042_0002	kim atra kāryaṃ pārthena kathaṃ vā sa praśasyate<BR>
04,045.026d@042_0003	anyatra kāmān mohād vā lobhād vāsmāsu kevalāt<BR>
04,045.026d@042_0004	praśaṃsati durātmānaṃ pāṇḍavaṃ pāpapauruṣam<BR>
04,045.026d@042_0005	māṃ cāpi nindate nityaṃ dviṣatasyaiva kāmyayā<BR>
04,045.026d@042_0006	tasmād ayaṃ sudurbuddhiḥ paśyatāṃ mama pauruṣam<BR>
04,045.026d@042_0006	aśvatthāmovāca<BR>
04,045.026d@042_0007	vākchūrā brāhmaṇāḥ proktā bāhuśūrāś ca kṣatriyāḥ<BR>
04,045.026d@042_0008	karṇa uvāca<BR>
04,045.026d@042_0008	dhanuṣā cārjunaḥ śūraḥ karṇaḥ śūro manorathaiḥ<BR>
04,045.026d@042_0009	sadā bhīṣayate sarvāṃ vāhinīṃ brāhmaṇo guruḥ<BR>
04,045.026d@042_0010	prītyā ca pāṇḍuputrāṇāṃ darśayann ahitaṃ tava<BR>
04,045.026d@042_0011	sadā ca vāyavo vānti nityaṃ varṣati vāsavaḥ<BR>
04,045.026d@042_0012	arjunaṃ samare jitvā labdhvā ca vijayaṃ mahat<BR>
04,045.026d@042_0013	tataś chetsyāmi khaḍgena śiras te brāhmaṇādhama<BR>
04,045.026d@042_0013	vaiśaṃpāyana uvāca<BR>
04,045.026d@042_0014	evam ukte tu vacane karṇenāmitrasūdana<BR>
04,045.026d@042_0015	aśvatthāmā tato rājan khaḍgaṃ jagrāha carma ca<BR>
04,045.026d@042_0016	gṛhītvā vimalaṃ khaḍgaṃ carma cādāya suprabham<BR>
04,045.026d@042_0017	dudrāva yoddhuṃ taṃ karṇaṃ siṃhaḥ kṣudramṛgaṃ yathā<BR>
04,045.026d@042_0018	tasmin gṛhīte khaḍge tu karṇo 'pi rathināṃ varaḥ<BR>
04,045.026d@042_0019	uttatāra rathāt tūrṇaṃ gṛhṇan khaḍgaṃ sa vīryavān<BR>
04,045.026d@042_0020	tatas tau tu mahāvīryau dhṛtāstrau yuddhadurmadau<BR>
04,045.026d@042_0021	anyonyasya vadhaṃ prepsū siṃhāv iva madotkaṭau<BR>
04,045.026d@042_0022	tau dṛṣṭvā sumahāvīryau yuddhāya samavasthitau<BR>
04,045.026d@042_0023	duryodhanas tatas tūrṇaṃ rathād uttīrya vegavān<BR>
04,045.026d@042_0024	abhigamya guroḥ putram aśvatthāmānam abravīt<BR>
04,045.026d@042_0025	aśvatthāman guroḥ putra kṣamyatāṃ dvijasattama<BR>
04,045.026d@042_0026	karṇo vaktuṃ na jānāti brāhmaṇāś cātikopanāḥ<BR>
04,045.026d@042_0027	tvayi saṃnihito bhāro yuddhasyaiṣa viniścayaḥ<BR>
04,045.026d@042_0028	sa tathābhihito rājan rājñā caiva nivāritaḥ<BR>
04,045.026d@042_0029	svarathaṃ prāpya tūrṇaṃ vai na ca kiṃ cid uvāca ha<BR>
04,045.026d@042_0030	karṇo 'pi svaṃ rathaṃ tūrṇam āruroha nṛpājñayā<BR>
04,046.000*0848_000	vaiśaṃpāyanaḥ<BR>
04,046.000*0848_001	tataḥ śāṃtanavas tatra dharmārthakuśalaṃ hitam<BR>
04,046.000*0848_002	duryodhanam idaṃ vākyam abravīt kurusaṃsadi<BR>
04,046.001	bhīṣma uvāca<BR>
04,046.001a	sādhu paśyati vai droṇaḥ kṛpaḥ sādhv anupaśyati<BR>
04,046.001b*0849_001	ācāryaputraḥ sahajaṃ niścitaṃ sādhu bhāṣate<BR>
04,046.001c	karṇas tu kṣatradharmeṇa yathāvad yoddhum icchati<BR>
04,046.002a	ācāryo nābhiṣaktavyaḥ puruṣeṇa vijānatā<BR>
04,046.002c	deśakālau tu saṃprekṣya yoddhavyam iti me matiḥ<BR>
04,046.003a	yasya sūryasamāḥ pañca sapatnāḥ syuḥ prahāriṇaḥ<BR>
04,046.003c	katham abhyudaye teṣāṃ na pramuhyeta paṇḍitaḥ<BR>
04,046.004a	svārthe sarve vimuhyanti ye 'pi dharmavido janāḥ<BR>
04,046.004b*0850_001	tasmāt tattvaṃ na jānāti yat tu kāryaṃ narādhipaḥ<BR>
04,046.004b*0850_002	dhārtarāṣṭro hi durbuddhiḥ paśyann api dhanaṃjayam<BR>
04,046.004b*0850_003	naiva paśyati nāghrāti mandaḥ krodhavaśaṃ gataḥ<BR>
04,046.004b*0850_003	vaiśaṃpāyanaḥ<BR>
04,046.004b*0850_004	evam uktvā tu rājānaṃ punar drauṇim uvāca ha<BR>
04,046.004b*0850_005	prāñjalir bharataśreṣṭhaḥ sāmnā buddhimatāṃ varaḥ<BR>
04,046.004c	tasmād rājan bravīmy eṣa vākyaṃ te yadi rocate<BR>
04,046.005a	karṇo yad abhyavocan nas tejaḥsaṃjananāya tat<BR>
04,046.005c	ācāryaputraḥ kṣamatāṃ mahat kāryam upasthitam<BR>
04,046.006a	nāyaṃ kālo virodhasya kaunteye samupasthite<BR>
04,046.006c	kṣantavyaṃ bhavatā sarvam ācāryeṇa kṛpeṇa ca<BR>
04,046.006d*0851_001	balasya vyasanāny āhus tāni dhīrā manīṣiṇaḥ<BR>
04,046.006d*0851_002	mukhe bhedaṃ ca teṣāṃ tu pāpiṣṭhaṃ viduṣāṃ matam<BR>
04,046.007a	bhavatāṃ hi kṛtāstratvaṃ yathāditye prabhā tathā<BR>
04,046.007c	yathā candramaso lakṣma sarvathā nāpakṛṣyate<BR>
04,046.007e	evaṃ bhavatsu brāhmaṇyaṃ brahmāstraṃ ca pratiṣṭhitam<BR>
04,046.008a	catvāra ekato vedāḥ kṣātram ekatra dṛśyate<BR>
04,046.008c	naitat samastam ubhayaṃ kasmiṃś cid anuśuśrumaḥ<BR>
04,046.009a	anyatra bhāratācāryāt saputrād iti me matiḥ<BR>
04,046.009b*0852_001	vedāntāś ca purāṇāni itihāsaṃ purātanam<BR>
04,046.009b*0852_002	jāmadagnyam ṛte rājan ko droṇād adhiko bhavet<BR>
04,046.009c	brahmāstraṃ caiva vedāś ca naitad anyatra dṛśyate<BR>
04,046.010a	ācāryaputraḥ kṣamatāṃ nāyaṃ kālaḥ svabhedane<BR>
04,046.010c	sarve saṃhatya yudhyāmaḥ pākaśāsanim āgatam<BR>
04,046.011a	balasya vyasanānīha yāny uktāni manīṣibhiḥ<BR>
04,046.011c	mukhyo bhedo hi teṣāṃ vai pāpiṣṭho viduṣāṃ mataḥ<BR>
04,046.012	aśvatthāmovāca<BR>
04,046.012*0853_001	naiva nyāyyam idaṃ vācyam asmākaṃ puruṣarṣabha<BR>
04,046.012*0853_002	kiṃ tu roṣaparītena guruṇā bhāṣitā guṇāḥ<BR>
04,046.012*0853_003	śatror api guṇā grāhyā doṣā vācyā guror api<BR>
04,046.012*0853_004	duryodhana uvāca<BR>
04,046.012*0853_004	sarvathā sarvayatnena putre śiṣye hitaṃ vadet<BR>
04,046.012a	ācārya eva kṣamatāṃ śāntir atra vidhīyatām<BR>
04,046.012c	abhiṣajyamāne hi gurau tadvṛttaṃ roṣakāritam<BR>
04,046.013	vaiśaṃpāyana uvāca<BR>
04,046.013a	tato duryodhano droṇaṃ kṣamayām āsa bhārata<BR>
04,046.013c	saha karṇena bhīṣmeṇa kṛpeṇa ca mahātmanā<BR>
04,046.014	droṇa uvāca<BR>
04,046.014a	yad eva prathamaṃ vākyaṃ bhīṣmaḥ śāṃtanavo 'bravīt<BR>
04,046.014c	tenaivāhaṃ prasanno vai param atra vidhīyatām<BR>
04,046.015a	yathā duryodhane 'yatte nāgaḥ spṛśati sainikān<BR>
04,046.015c	sāhasād yadi vā mohāt tathā nītir vidhīyatām<BR>
04,046.016a	vanavāse hy anirvṛtte darśayen na dhanaṃjayaḥ<BR>
04,046.016c	dhanaṃ vālabhamāno 'tra nādya naḥ kṣantum arhati<BR>
04,046.017a	yathā nāyaṃ samāyujyād dhārtarāṣṭrān kathaṃ cana<BR>
04,046.017c	yathā ca na parājayyāt tathā nītir vidhīyatām<BR>
04,046.018a	uktaṃ duryodhanenāpi purastād vākyam īdṛśam<BR>
04,046.018c	tad anusmṛtya gāṅgeya yathāvad vaktum arhasi<BR>
04,047.001	bhīṣma uvāca<BR>
04,047.001a	kalāṃśās tāta yujyante muhūrtāś ca dināni ca<BR>
04,047.001c	ardhamāsāś ca māsāś ca nakṣatrāṇi grahās tathā<BR>
04,047.002a	ṛtavaś cāpi yujyante tathā saṃvatsarā api<BR>
04,047.002c	evaṃ kālavibhāgena kālacakraṃ pravartate<BR>
04,047.003a	teṣāṃ kālātirekeṇa jyotiṣāṃ ca vyatikramāt<BR>
04,047.003c	pañcame pañcame varṣe dvau māsāv upajāyataḥ<BR>
04,047.004a	teṣām abhyadhikā māsāḥ pañca dvādaśa ca kṣapāḥ<BR>
04,047.004c	trayodaśānāṃ varṣāṇām iti me vartate matiḥ<BR>
04,047.004d*0854_001	pūrvedyur eva nirvṛtte tato bībhatsur āgataḥ<BR>
04,047.004d*0855_001	gate varṣadvaye caiva pañcapakṣe dinadvaye<BR>
04,047.004d*0855_002	divasasyāṣṭame bhāge pataty eko 'dhimāsakaḥ<BR>
04,047.005a	sarvaṃ yathāvac caritaṃ yad yad ebhiḥ pariśrutam<BR>
04,047.005c	evam etad dhruvaṃ jñātvā tato bībhatsur āgataḥ<BR>
04,047.006a	sarve caiva mahātmānaḥ sarve dharmārthakovidāḥ<BR>
04,047.006c	yeṣāṃ yudhiṣṭhiro rājā kasmād dharme 'parādhnuyuḥ<BR>
04,047.006d*0856_001	kāmāt krodhāc ca lobhāc ca kāmakrodhabhayād api<BR>
04,047.006d*0856_002	snehād vā yadi vā mohād dharmaṃ nātyeti dharmajaḥ<BR>
04,047.007a	alubdhāś caiva kaunteyāḥ kṛtavantaś ca duṣkaram<BR>
04,047.007c	na cāpi kevalaṃ rājyam iccheyus te 'nupāyataḥ<BR>
04,047.008a	tadaiva te hi vikrāntum īṣuḥ kauravanandanāḥ<BR>
04,047.008c	dharmapāśanibaddhās tu na celuḥ kṣatriyavratāt<BR>
04,047.009a	yac cānṛta iti khyāyed yac ca gacchet parābhavam<BR>
04,047.009c	vṛṇuyur maraṇaṃ pārthā nānṛtatvaṃ kathaṃ cana<BR>
04,047.010a	prāpte tu kāle prāptavyaṃ notsṛjeyur nararṣabhāḥ<BR>
04,047.010c	api vajrabhṛtā guptaṃ tathāvīryā hi pāṇḍavāḥ<BR>
04,047.011a	pratiyudhyāma samare sarvaśastrabhṛtāṃ varam<BR>
04,047.011b*0857_001	āgataṃ phālgunaṃ rājan sarve tatra na saṃśayaḥ<BR>
04,047.011c	tasmād yad atra kalyāṇaṃ loke sadbhir anuṣṭhitam<BR>
04,047.011e	tat saṃvidhīyatāṃ kṣipraṃ mā no hy artho 'tigāt parān<BR>
04,047.012a	na hi paśyāmi saṃgrāme kadā cid api kaurava<BR>
04,047.012c	ekāntasiddhiṃ rājendra saṃprāptaś ca dhanaṃjayaḥ<BR>
04,047.013a	saṃpravṛtte tu saṃgrāme bhāvābhāvau jayājayau<BR>
04,047.013c	avaśyam ekaṃ spṛśato dṛṣṭam etad asaṃśayam<BR>
04,047.014a	tasmād yuddhāvacarikaṃ karma vā dharmasaṃhitam<BR>
04,047.014c	kriyatām āśu rājendra saṃprāpto hi dhanaṃjayaḥ<BR>
04,047.014d*0858_001	eko 'pi samare pārthaḥ pṛthivīṃ nirdahec charaiḥ<BR>
04,047.014d*0858_002	bhrātṛbhiḥ sahitas tāta kiṃ punaḥ kauravān raṇe<BR>
04,047.014d*0858_003	tasmāt saṃdhiṃ kuruśreṣṭha kuruṣva yadi manyase<BR>
04,047.015	duryodhana uvāca<BR>
04,047.015a	nāhaṃ rājyaṃ pradāsyāmi pāṇḍavānāṃ pitāmaha<BR>
04,047.015b*0859_001	grāmaṃ senāṃ ca dāsīṃ ca svalpaṃ dravyam api prabho<BR>
04,047.015c	yuddhāvacārikaṃ yat tu tac chīghraṃ saṃvidhīyatām<BR>
04,047.015d*0860_000	vaiśaṃpāyanaḥ<BR>
04,047.015d*0860_001	bhīṣmasyoparate vākye tathā duryodhanasya ca<BR>
04,047.015d*0860_002	prāptam arthyaṃ ca yad vākyaṃ droṇaś cāha dvijottamaḥ<BR>
04,047.016	bhīṣma uvāca<BR>
04,047.016*0861_001	yat tu yuddhāya caritaṃ bhaved vā dharmasaṃhitam<BR>
04,047.016*0861_002	kas tvayā sadṛśo loke bhūyas tvaṃ vaktum arhasi<BR>
04,047.016a	atra yā māmakī buddhiḥ śrūyatāṃ yadi rocate<BR>
04,047.016b*0862_001	sarvathā hi mayā śreyo vaktavyaṃ kurunandana<BR>
04,047.016c	kṣipraṃ balacaturbhāgaṃ gṛhya gaccha puraṃ prati<BR>
04,047.016e	tato 'paraś caturbhāgo gāḥ samādāya gacchatu<BR>
04,047.017a	vayaṃ tv ardhena sainyena pratiyotsyāma pāṇḍavam<BR>
04,047.017b*0863_001	ahaṃ droṇaś ca karṇaś ca aśvatthāmā kṛpas tathā<BR>
04,047.017b*0863_002	pratiyotsyāma bībhatsum āgataṃ kṛtaniścayam<BR>
04,047.017b*0864_001	evaṃ rājā suguptaḥ syān na klaibyam anupaśyati<BR>
04,047.017c	matsyaṃ vā punar āyātam atha vāpi śatakratum<BR>
04,047.017d*0865_001	aham āvārayiṣyāmi veleva makarālayam<BR>
04,047.017d*0866_001	yudhyāma saha saṃhatya pākaśāsanim āgatam<BR>
04,047.017d*0867_000	vaiśaṃpāyanaḥ<BR>
04,047.017d*0867_001	droṇasyoparate vākye bhīṣmaḥ provāca buddhimān<BR>
04,047.017d*0868_000	vaiśaṃpāyana uvāca<BR>
04,047.017d*0868_001	tad vākyaṃ ruruce teṣāṃ bhīṣmeṇoktaṃ mahātmanā<BR>
04,047.017d*0868_002	tathā hi kṛtavān rājā kauravāṇām anantaram<BR>
04,047.017d*0868_003	bhīṣmaḥ prasthāpya rājānaṃ godhanaṃ tad anantaram<BR>
04,047.017d*0868_004	senāmukhyān vyavasthāpya vyūhituṃ saṃpracakrame<BR>
04,047.018a	ācāryo madhyatas tiṣṭhatv aśvatthāmā tu savyataḥ<BR>
04,047.018c	kṛpaḥ śāradvato dhīmān pārśvaṃ rakṣatu dakṣiṇam<BR>
04,047.018d*0869_001	vikarṇaś ca mahāvīryo durmukhaś ca paraṃtapaḥ<BR>
04,047.018d*0869_002	śakuniḥ saubalaś caiva duḥsahaś ca mahābalaḥ<BR>
04,047.018d*0869_003	droṇasya pārśvam ajitāḥ pālayantu mahārathāḥ<BR>
04,047.019a	agrataḥ sūtaputras tu karṇas tiṣṭhatu daṃśitaḥ<BR>
04,047.019c	ahaṃ sarvasya sainyasya paścāt sthāsyāmi pālayan<BR>
04,047.019d*0870_001	sarve mahārathāḥ śūrā maheṣvāsā mahābalāḥ<BR>
04,047.019d*0870_002	vaiśaṃpāyanaḥ<BR>
04,047.019d*0870_002	yudhyantu pāṇḍavaśreṣṭham āgataṃ yatnato yudhi<BR>
04,047.019d*0870_003	abhedyaṃ parasainyānāṃ vyūhaṃ vyūhya kurūttamaḥ<BR>
04,047.019d*0870_004	vajragarbhaṃ vrīhimukhaṃ padmacandrārdhamaṇḍalam<BR>
04,047.019d*0870_005	tasya vyūhasya paścārdhe bhīṣmaś cāthodyatāyudhaḥ<BR>
04,047.019d*0870_006	sauvarṇaṃ tālam ucchritya rathe tiṣṭhann aśobhata<BR>
04,048.001	vaiśaṃpāyana uvāca<BR>
04,048.001a	tathā vyūḍheṣv anīkeṣu kauraveyair mahārathaiḥ<BR>
04,048.001c	upāyād arjunas tūrṇaṃ rathaghoṣeṇa nādayan<BR>
04,048.002a	dadṛśus te dhvajāgraṃ vai śuśruvuś ca rathasvanam<BR>
04,048.002c	dodhūyamānasya bhṛśaṃ gāṇḍīvasya ca nisvanam<BR>
04,048.002d*0871_001	trikośamātraṃ gatvā tu pāṇḍavaḥ śvetavāhanaḥ<BR>
04,048.002d*0871_002	senāmukham abhiprekṣya pārtho vairāṭim abravīt<BR>
04,048.002d*0871_003	rājānaṃ nātra paśyāmi rathānīke vyavasthitam<BR>
04,048.002d*0871_004	dakṣiṇaṃ pakṣam āsthāya kuravo yānty udaṅmukhāḥ<BR>
04,048.002d*0871_005	utsṛjyaitad rathānīkaṃ maheṣvāsābhirakṣitam<BR>
04,048.002d*0871_006	gavāgram abhito yāhi yāvat paśyāmi me ripum<BR>
04,048.002d*0871_007	gavāgram abhito gatvā gāś cāśu vinivartaya<BR>
04,048.002d*0871_008	yāvad ete nivartante kuravo javam āsthitāḥ<BR>
04,048.002d*0871_009	tāvad eva paśūn sarvān nivartiṣye tavābhibho<BR>
04,048.002d*0871_010	ity uktvā samare pārtho vairāṭim aparājitaḥ<BR>
04,048.002d*0871_011	savyaṃ pakṣam anuprāpya javenāśvān acodayat<BR>
04,048.002d*0871_012	tato 'bhyavādayat pārtho bhīṣmaṃ śāṃtanavaṃ kṛpam<BR>
04,048.002d*0871_013	dvābhyāṃ dvābhyāṃ tathācāryaṃ droṇaṃ ca niśitaiḥ śaraiḥ<BR>
04,048.002d*0872_001	droṇaṃ kṛpaṃ ca bhīṣmaṃ ca pṛṣatkair abhyavādayat<BR>
04,048.003a	tatas tat sarvam ālokya droṇo vacanam abravīt<BR>
04,048.003b*0873_000	droṇaḥ<BR>
04,048.003b*0873_001	na kaś cid yoddhum iccheta na ca guptaṃ svajīvitam<BR>
04,048.003b*0873_002	ayaṃ vīraś ca śūraś ca durdharṣaś caiva saṃyuge<BR>
04,048.003c	mahāratham anuprāptaṃ dṛṣṭvā gāṇḍīvadhanvinam<BR>
04,048.004a	etad dhvajāgraṃ pārthasya dūrataḥ saṃprakāśate<BR>
04,048.004c	eṣa ghoṣaḥ sajalado roravīti ca vānaraḥ<BR>
04,048.004d*0874_001	avasthāya rathaṃ yāti gāṇḍīvaṃ vikṣipan dhanuḥ<BR>
04,048.004d*0874_002	aśvānāṃ stanatāṃ śabdo vahatāṃ pākaśāsanim<BR>
04,048.004d*0874_003	rathasyāmbudharasyeva śrūyate bhṛśadāruṇaḥ<BR>
04,048.004d*0874_004	dārayann iva tejasvī vasudhāṃ vāsavātmajaḥ<BR>
04,048.004d*0875_001	eṣa udāra āyāti rathe ca rathināṃ varaḥ<BR>
04,048.005a	eṣa tiṣṭhan rathaśreṣṭho rathe rathavarapraṇut<BR>
04,048.005b*0876_001	eṣa dṛṣṭvā rathānīkam asmākam arimardanaḥ<BR>
04,048.005b*0876_002	hrīmān vadānyo dhṛtimān satkaroti ca pāṇḍavaḥ<BR>
04,048.005c	utkarṣati dhanuḥśreṣṭhaṃ gāṇḍīvam aśanisvanam<BR>
04,048.006a	imau hi bāṇau sahitau pādayor me vyavasthitau<BR>
04,048.006b*0877_001	bandhur āgrau nikhātau me citrapuṅkhāvajihmagau<BR>
04,048.006c	aparau cāpy atikrāntau karṇau saṃspṛśya me śarau<BR>
04,048.006d*0878_001	saṃspṛśantāvatikrāntau pṛṣṭvaivānāmayaṃ bhṛśam<BR>
04,048.006d*0879_001	ciradṛṣṭo 'yam asmābhiḥ prajñāvān bāndhavapriyaḥ<BR>
04,048.006d*0879_002	atīva jvalito lakṣmyā pāṇḍuputro dhanaṃjayaḥ<BR>
04,048.007a	niruṣya hi vane vāsaṃ kṛtvā karmātimānuṣam<BR>
04,048.007c	abhivādayate pārthaḥ śrotre ca paripṛcchati<BR>
04,048.007d*0880_001	kuśalaṃ paripṛṣṭvā ca gatās te kaṅkavāsasaḥ<BR>
04,048.007d*0881_001	amarṣeṇābhisaṃpūrṇo duḥkhena pratibodhitaḥ<BR>
04,048.007d*0881_002	adyemāṃ bhāratīṃ senām eko nāśayate dhruvam<BR>
04,048.007d*0881_003	dvyadhikaṃ daśa uṣya vatsarāṇāṃ<BR>
04,048.007d*0881_004	svajanenāviditas trayodaśaṃ ca<BR>
04,048.007d*0881_005	jvalate ratham āsthitaḥ kirīṭī<BR>
04,048.007d*0881_006	tama iva rātrijam abhyudasya sūryaḥ<BR>
04,048.007d*0882_001	rathī śarī cārutalī niṣaṅgī<BR>
04,048.007d*0882_002	śaṅkhī patākī kavacī kirīṭī<BR>
04,048.007d*0882_003	khaḍgī ca dhanvī ca vibhāti pārthaḥ<BR>
04,048.007d*0882_004	śikhī vṛtaḥ srugbhir ivājyasiktaḥ<BR>
04,048.007d*0883_000	vaiśaṃpāyanaḥ<BR>
04,048.007d*0883_001	tam adūram upāyāntaṃ dṛṣṭvā pāṇḍavam arjunam<BR>
04,048.007d*0883_002	nārayaḥ prekṣituṃ śekus tapasyantaṃ yathā ravim<BR>
04,048.007d*0883_003	sa taṃ dṛṣṭvā rathānīkaṃ pārthaḥ sārathim abravīt<BR>
04,048.008	arjuna uvāca<BR>
04,048.008a	iṣupāte ca senāyā hayān saṃyaccha sārathe<BR>
04,048.008c	yāvat samīkṣe sainye 'smin kvāsau kurukulādhamaḥ<BR>
04,048.008d*0884_001	ratnavaiḍūryavikṛtaṃ maṇipravarabhūṣitam<BR>
04,048.008d*0884_002	parijānāmy ahaṃ tasya dhvajaṃ dūrāt samucchritam<BR>
04,048.008d*0884_003	yady enam iha paśyāmi durbuddhim atimāninam<BR>
04,048.008d*0884_004	yamāya preṣayiṣyāmi sahāyo 'sya yadīśvaraḥ<BR>
04,048.009a	sarvān anyān anādṛtya dṛṣṭvā tam atimāninam<BR>
04,048.009c	tasya mūrdhni patiṣyāmi tata ete parājitāḥ<BR>
04,048.010a	eṣa vyavasthito droṇo drauṇiś ca tadanantaram<BR>
04,048.010c	bhīṣmaḥ kṛpaś ca karṇaś ca maheṣvāsā vyavasthitāḥ<BR>
04,048.011a	rājānaṃ nātra paśyāmi gāḥ samādāya gacchati<BR>
04,048.011c	dakṣiṇaṃ mārgam āsthāya śaṅke jīvaparāyaṇaḥ<BR>
04,048.012a	utsṛjyaitad rathānīkaṃ gaccha yatra suyodhanaḥ<BR>
04,048.012c	tatraiva yotsye vairāṭe nāsti yuddhaṃ nirāmiṣam<BR>
04,048.012e	taṃ jitvā vinivartiṣye gāḥ samādāya vai punaḥ<BR>
04,048.012f*0885_001	(9c)      siṃhaḥ kṣudramṛgasyeva patiṣye tasya mūrdhani<BR>
04,048.012f*0885_002	haniṣyāmi tam evāśu śarair gāṇḍīvaniḥsṛtaiḥ<BR>
04,048.012f*0885_003	(9d)      tasmin hate bhaviṣyanti sarva eva parājitāḥ<BR>
04,048.012f*0885_004	śaraiḥ samarpayiṣyāmi dhārtarāṣṭraṃ sasaubalam<BR>
04,048.012f*0885_005	asabhyānāṃ ca vaktāraṃ kurūṇāṃ kila kilbiṣam<BR>
04,048.012f*0885_006	(11a,12d) rājānaṃ neha paśyāmi nirāmiṣam idaṃ balam<BR>
04,048.012f*0885_007	abhidrave ha rājānaṃ vyaktam ity atra nirbhayaḥ<BR>
04,048.012f*0885_008	(10ab)    āsthito madhyamācāryo hy aśvatthāmā tv anantaram<BR>
04,048.012f*0885_009	(10cd)    kṛpakarṇau purastāt tu maheṣvāsau vyavasthitau<BR>
04,048.012f*0885_010	bhūriśravāḥ somadatto bāhlīkaś ca jayadrathaḥ<BR>
04,048.012f*0885_011	(11c)     dakṣiṇaṃ pakṣam āśritya sthitā yuddhaviśāradāḥ<BR>
04,048.012f*0885_012	sālvarājo dyumatseno vṛṣasenaś ca saubalaḥ<BR>
04,048.012f*0885_013	daśārṇaś caiva kāliṅgo vāmaṃ pakṣaṃ samāśritāḥ<BR>
04,048.012f*0885_014	pṛṣṭhataḥ kurumukhyas tu bhīṣmas tiṣṭhati daṃsitaḥ<BR>
04,048.012f*0885_015	ardhasainyena balavān sarveṣāṃ naḥ pitāmahaḥ<BR>
04,048.012f*0885_016	(11ab)    duryodhanaṃ na paśyāmi kva nu rājā sa gacchati<BR>
04,048.012f*0885_017	(12ab)    utsṛjaitad rathānīkaṃ yāhi yatra suyodhanaḥ<BR>
04,048.012f*0885_018	(12ef)    taṃ hatvā vinivartiṣye gāḥ sa ādāya gacchati<BR>
04,048.012f*0885_019	gavāgram abhito yāhi yatra rājā bhaviṣyati<BR>
04,048.012f*0886_001	ity uktvā samare pārtho vairāṭim aparājitaḥ<BR>
04,048.012f*0886_002	saṃspṛśāno dhanur divyaṃ tvaramāṇo 'gamat tadā<BR>
04,048.012f*0886_003	tato bhīṣmo 'bravīd vākyaṃ kurumadhye paraṃtapaḥ<BR>
04,048.012f*0886_004	ciradṛṣṭo 'yam asmābhir dharmajño bāndhavapriyaḥ<BR>
04,048.012f*0886_005	atīva jvalate lakṣmyā pākaśāsanir acyutaḥ<BR>
04,048.012f*0886_006	eṣa duryodhanaṃ pārtho mārgate vikṛtiṃ smaran<BR>
04,048.012f*0886_007	senām atyartham ālokya tvarate grahaṇe kṛtam<BR>
04,048.012f*0886_008	mṛgaṃ siṃha ivādātum īkṣate pākaśāsaniḥ<BR>
04,048.012f*0887_001	paścād ete pradātavyā iti me vartate matiḥ<BR>
04,048.013	vaiśaṃpāyana uvāca<BR>
04,048.013a	evam uktaḥ sa vairāṭir hayān saṃyamya yatnataḥ<BR>
04,048.013c	niyamya ca tato raśmīn yatra te kurupuṃgavāḥ<BR>
04,048.013e	acodayat tato vāhān yato duryodhanas tataḥ<BR>
04,048.014a	utsṛjya rathavaṃśaṃ tu prayāte śvetavāhane<BR>
04,048.014c	abhiprāyaṃ viditvāsya droṇo vacanam abravīt<BR>
04,048.015a	naiṣo 'ntareṇa rājānaṃ bībhatsuḥ sthātum icchati<BR>
04,048.015c	tasya pārṣṇiṃ grahīṣyāmo javenābhiprayāsyataḥ<BR>
04,048.016a	na hy enam abhisaṃkruddham eko yudhyeta saṃyuge<BR>
04,048.016c	anyo devāt sahasrākṣāt kṛṣṇād vā devakīsutāt<BR>
04,048.016d*0888_001	ācāryapravarād vāpi bhāradvājān mahārathāt<BR>
04,048.017a	kiṃ no gāvaḥ kariṣyanti dhanaṃ vā vipulaṃ tathā<BR>
04,048.017c	duryodhanaḥ pārthajale purā naur iva majjati<BR>
04,048.017d*0889_001	ity uktvā samare bhīṣmaḥ senayā saha kauravaḥ<BR>
04,048.017d*0889_002	vaiśaṃpāyanaḥ<BR>
04,048.017d*0889_002	anvadhāvat tadā pārthaṃ dhārtarāṣṭrasya rakṣaṇe<BR>
04,048.017d*0889_003	trikośamātraṃ gatvā tu pārtho vairāṭim abravīt<BR>
04,048.017d*0889_004	iṣupātena senāyāḥ sthāpayāśvān ariṃdama<BR>
04,048.017d*0889_005	etad agraṃ gavāṃ dṛṣṭaṃ mandaṃ vāhaya sārathe<BR>
04,048.017d*0889_006	yāhy uttareṇa senāyā gāś caiva pravibhajya ca<BR>
04,048.017d*0889_007	parikṣipya gavāṃ yūtham atra yotsye suyodhanam<BR>
04,048.017d*0889_008	gacchanti satvaraṃ gāvaḥ sagopāḥ parimocaya<BR>
04,048.017d*0889_009	tatra gatvā paśūn vīra sagopān parimocaya<BR>
04,048.017d*0889_010	antareṇa ca senāyāḥ prāṅmukho gaccha cottara<BR>
04,048.017d*0889_011	ime tv atirathāḥ sarve mama vīryaparākramam<BR>
04,048.017d*0889_012	paśyantu kuravo yuddhe mahendrasyeva dānavāḥ<BR>
04,048.018a	tathaiva gatvā bībhatsur nāma viśrāvya cātmanaḥ<BR>
04,048.018b*0890_001	niśitāgrāñ charāṃs tīkṣṇān mumocāntakasaṃnibhān<BR>
04,048.018c	śalabhair iva tāṃ senāṃ śaraiḥ śīghram avākirat<BR>
04,048.018d*0891_001	nirāvakāśam abhavac charaiḥ kṣiptaiḥ kirīṭinā<BR>
04,048.018d*0892_001	sā cāpi bahulā senā pārthabāṇābhipīḍitā<BR>
04,048.019a	kīryamāṇāḥ śaraughais tu yodhās te pārthacoditaiḥ<BR>
04,048.019c	nāpaśyan nāvṛtāṃ bhūmim antarikṣaṃ ca patribhiḥ<BR>
04,048.019d*0893_001	gāś caiva hi na paśyanti pārthamuktair ajihmagaiḥ<BR>
04,048.019d*0893_002	arjunas tu tadā hṛṣṭo darśayan vīryam ātmanaḥ<BR>
04,048.019d*0893_003	pīḍayām āsa sainyāni gāṇḍīvaprasṛtaiḥ śaraiḥ<BR>
04,048.020a	teṣāṃ nātmanino yuddhe nāpayāne 'bhavan matiḥ<BR>
04,048.020c	śīghratvam eva pārthasya pūjayanti sma cetasā<BR>
04,048.020d*0894_001	candrāvadātaṃ sāmudraṃ kurusainyabhayaṃkaram<BR>
04,048.021a	tataḥ śaṅkhaṃ pradadhmau sa dviṣatāṃ lomaharṣaṇam<BR>
04,048.021c	visphārya ca dhanuḥśreṣṭhaṃ dhvaje bhūtāny acodayat<BR>
04,048.022a	tasya śaṅkhasya śabdena rathanemisvanena ca<BR>
04,048.022b*0895_001	gāṇḍīvasya ca ghoṣeṇa pṛthivī samakampata<BR>
04,048.022c	amānuṣāṇāṃ teṣāṃ ca bhūtānāṃ dhvajavāsinām<BR>
04,048.022d*0896_001	śabdena mahatā rājan saṃtrastaṃ godhanaṃ mahat<BR>
04,048.022d*0897_001	viyadgatānāṃ devānāṃ mānuṣāṇāṃ raveṇa ca<BR>
04,048.023a	ūrdhvaṃ pucchān vidhunvānā rebhamāṇāḥ samantataḥ<BR>
04,048.023c	gāvaḥ pratinyavartanta diśam āsthāya dakṣiṇām<BR>
04,048.023d@043_0001	tataḥ sa samare vīro bībhatsuḥ śatrupūgahā<BR>
04,048.023d@043_0002	gopālāṃś codayām āsa gāś caitāś codayeti ca<BR>
04,048.023d@043_0003	uttaraṃ cāha bībhatsur harṣayan pāṇḍunandanaḥ<BR>
04,048.023d@043_0004	gavām agraṃ samīkṣasva gāś caivāśu nivartaya<BR>
04,048.023d@043_0005	yāvad ete nivartante kuravo javam āsthitāḥ<BR>
04,048.023d@043_0006	yāhy uttareṇa gāś caitāḥ sainyānāṃ ca nṛpātmaja<BR>
04,048.023d@043_0007	paśyantu kuravaḥ sarve mama vīryaparākramam<BR>
04,048.023d@043_0008	te lābham iva manvānāḥ kuravo 'rjunam āhave<BR>
04,048.023d@043_0009	dṛṣṭvā yāntam adūrasthaṃ kṣipram abhyapatan rathaiḥ<BR>
04,048.023d@043_0010	hastyaśvaparivāreṇa mahatābhivirājatā<BR>
04,048.023d@043_0011	yodhaiḥ prāsāsihastaiś ca cāpabāṇodyatāyudhaiḥ<BR>
04,048.023d@043_0012	tāny anīkāny aśobhanta kurūṇām ātatāyinām<BR>
04,048.023d@043_0013	saṃsarpanta ivākāśe vidyutvanto balāhakāḥ<BR>
04,048.023d@043_0014	tāni dṛṣṭvā hy anīkāni nivartitarathāni ca<BR>
04,048.023d@043_0015	pārtho 'pi vāyuvad ghoraṃ sainyāgraṃ vyadhunoc charaiḥ<BR>
04,049.001	vaiśaṃpāyana uvāca<BR>
04,049.001a	sa śatrusenāṃ tarasā praṇudya; gās tā vijityātha dhanurdharāgryaḥ<BR>
04,049.001c	duryodhanāyābhimukhaṃ prayāto; bhūyo 'rjunaḥ priyam ājau cikīrṣan<BR>
04,049.002a	goṣu prayātāsu javena matsyān; kirīṭinaṃ kṛtakāryaṃ ca matvā<BR>
04,049.002b*0898_001	paśūn samādāya tato nivṛttā<BR>
04,049.002b*0898_002	gopāgaṇāḥ svān prayayuś ca rāṣṭrān<BR>
04,049.002b*0899_000	vaiśaṃpāyanaḥ<BR>
04,049.002b*0899_001	tatas trīṇi sahasrāṇi rathānāṃ ca dhanuṣmatām<BR>
04,049.002b*0899_002	ghorāṇi kuruvīrāṇāṃ paryakīryanta bhārata<BR>
04,049.002b*0899_003	karṇo rathasahasreṇa pratyatiṣṭhad dhanaṃjayam<BR>
04,049.002b*0899_004	bhīṣmaḥ śāṃtanavo dhīmān sahasreṇa puraskṛtaḥ<BR>
04,049.002b*0899_005	tathā rathasahasreṇa bhrātṛbhiḥ parivāritaḥ<BR>
04,049.002b*0899_006	paścād duryodhano 'tiṣṭhad dhastāvāpī śriyā jvalan<BR>
04,049.002b*0899_007	atiṣṭhann avakāśeṣu pādātāḥ saha vājibhiḥ<BR>
04,049.002b*0899_008	bhīmarūpāś ca mātaṅgās tomarāṅkuśacoditāḥ<BR>
04,049.002b*0899_009	tāni dṛṣṭvā hy anīkāni vitatāni mahātmanām<BR>
04,049.002b*0899_010	vairāṭim uttaraṃ taṃ tu pratyabhāṣata pāṇḍavaḥ<BR>
04,049.002b*0900_001	varmitā vājino 'tiṣṭhan sahārūḍhaiḥ prahāribhiḥ<BR>
04,049.002b*0901_001	tatra tatrāvakāśeṣu pādātāś ca sahasraśaḥ<BR>
04,049.002c	duryodhanāyābhimukhaṃ prayāntaṃ; kurupravīrāḥ sahasābhipetuḥ<BR>
04,049.002d*0902_000	uttara uvāca<BR>
04,049.002d*0902_001	puraṃ pratinivartasva pārtha praharatāṃ vara<BR>
04,049.002d*0902_002	gāvas tvayā jitāś cemāḥ kiṃ yuddheneti vai vṛthā<BR>
04,049.002d*0902_003	saṃdigdhe 'rthe na yudhyeta puṣṭe vāpi bale sati<BR>
04,049.002d*0902_004	tvayaikena bahūnāṃ hi vigraheṇa tu kiṃ vṛthā<BR>
04,049.002d*0902_005	śrutvaitad arjuno vākyaṃ vairāṭer bhītavat tadā<BR>
04,049.002d*0902_006	prahasya prāha taṃ bhūyo mā bhaiḥ paśyeha kautukam<BR>
04,049.002d*0902_007	bahūni dṛṣṭapūrvāṇi prāg yuddhāny uttara tvayā<BR>
04,049.002d*0902_008	paśyemam evaṃ saṃgrāmaṃ bahūnām ekakena yat<BR>
04,049.002d*0902_009	tato duryodhanaṃ yāntam arjunaṃ tarasā tadā<BR>
04,049.002d*0902_010	rathāgryāḥ kauravendrasya nipetuḥ sahasākhilāḥ<BR>
04,049.003a	teṣām anīkāni bahūni gāḍhaṃ; vyūḍhāni dṛṣṭvā bahuladhvajāni<BR>
04,049.003c	matsyasya putraṃ dviṣatāṃ nihantā; vairāṭim āmantrya tato 'bhyuvāca<BR>
04,049.003d*0903_000	arjunaḥ<BR>
04,049.003d*0903_001	susaṃgṛhītair atha raśmibhis tvaṃ<BR>
04,049.003d*0903_002	hayān niyamya prasamīkṣya yattaḥ<BR>
04,049.003d*0903_003	saṃpreṣayāśu prativīram enaṃ<BR>
04,049.003d*0903_004	vaikartanaṃ yodhayituṃ vṛṇomi<BR>
04,049.003d*0903_005	yāṃ hastikakṣyāṃ bahudhā vicitrāṃ<BR>
04,049.003d*0903_006	stambhe rathe paśyasi darśanīyām<BR>
04,049.003d*0903_007	vivartamānaṃ jvalanaprakāśaṃ<BR>
04,049.003d*0903_008	vaikartanasyaitad anīkam agryam<BR>
04,049.004a	etena tūrṇaṃ pratipādayemāñ; śvetān hayān kāñcanaraśmiyoktrān<BR>
04,049.004c	javena sarveṇa kuru prayatnam; āsādayaitad rathasiṃhavṛndam<BR>
04,049.005a	gajo gajeneva mayā durātmā; yo yoddhum ākāṅkṣati sūtaputraḥ<BR>
04,049.005b*0904_001	tad adya yuddhaṃ kuruvīramadhye<BR>
04,049.005b*0904_002	karomi taṃ yāhi tathāpravṛttaḥ<BR>
04,049.005c	tam eva māṃ prāpaya rājaputra; duryodhanāpāśrayajātadarpam<BR>
04,049.005d*0905_001	taṃ pātayiṣyāmi rathasya madhye<BR>
04,049.005d*0905_002	sahasranetro 'śanineva vṛtram<BR>
04,049.005d*0906_001	gāṇḍīvamuktair iṣubhiḥ sitāgraiḥ<BR>
04,049.005d*0907_001	śaraiḥ sutīkṣṇair hṛdayaṃ vibhidya<BR>
04,049.006a	sa tair hayair vātajavair bṛhadbhiḥ; putro virāṭasya suvarṇakakṣyaiḥ<BR>
04,049.006c	vidhvaṃsayaṃs tadrathinām anīkaṃ; tato 'vahat pāṇḍavam ājimadhye<BR>
04,049.006d*0908_001	tam āpatantaṃ parameṇa tejasā<BR>
04,049.006d*0908_002	samīkṣya vaikartanam abhyarakṣan<BR>
04,049.006d*0908_003	abhyadravaṃs te rathavīravṛndā<BR>
04,049.006d*0908_004	vyāghreṇa cākrāntam ivarṣabhaṃ raṇe<BR>
04,049.006d*0908_005	citrāṅgadaś citrarathaś ca vīraḥ<BR>
04,049.006d*0908_006	saṃgrāmajid duḥsahacitrasenau<BR>
04,049.006d*0908_007	viviṃśatir durjayadurmukhau ca<BR>
04,049.006d*0908_008	vikarṇaduḥśāsanasaubalāś ca<BR>
04,049.006d*0908_009	śoṇo niṣedhaś ca tam anvayus te<BR>
04,049.006d*0908_010	vaikartanaṃ śīghrataraṃ yuvānaḥ<BR>
04,049.006d*0908_011	putrā yayus te sahasodarāś ca<BR>
04,049.006d*0908_012	vaikartanaṃ pārthagataṃ samīkṣya<BR>
04,049.006d*0908_013	pragṛhya cāpāni mahābalā raṇe<BR>
04,049.006d*0908_014	dhanaṃjayaṃ paryakirañ charaughaiḥ<BR>
04,049.006d*0908_015	teṣāṃ dṛḍhajyākṛtanaikatantrīṃ<BR>
04,049.006d*0908_016	prāsopavīṇāṃ śarasaṃghakoṇām<BR>
04,049.006d*0908_017	karāgrayantrāṃ sthiracāpadaṇḍāṃ<BR>
04,049.006d*0908_018	vīṇām upāvādayad āśu pārthaḥ<BR>
04,049.007a	taṃ citraseno viśikhair vipāṭhaiḥ; saṃgrāmajic chatrusaho jayaś ca<BR>
04,049.007c	pratyudyayur bhāratam āpatantaṃ; mahārathāḥ karṇam abhīpsamānāḥ<BR>
04,049.008a	tataḥ sa teṣāṃ puruṣapravīraḥ; śarāsanārciḥ śaravegatāpaḥ<BR>
04,049.008c	vrātān rathānām adahat sa manyur; vanaṃ yathāgniḥ kurupuṃgavānām<BR>
04,049.009a	tasmiṃs tu yuddhe tumule pravṛtte; pārthaṃ vikarṇo 'tirathaṃ rathena<BR>
04,049.009c	vipāṭhavarṣeṇa kurupravīro; bhīmena bhīmānujam āsasāda<BR>
04,049.010a	tato vikarṇasya dhanur vikṛṣya; jāmbūnadāgryopacitaṃ dṛḍhajyam<BR>
04,049.010c	apātayad dhvajam asya pramathya; chinnadhvajaḥ so 'py apayāj javena<BR>
04,049.011a	taṃ śātravāṇāṃ gaṇabādhitāraṃ; karmāṇi kurvāṇam amānuṣāṇi<BR>
04,049.011c	śatruṃtapaḥ kopam amṛṣyamāṇaḥ; samarpayat kūrmanakhena pārtham<BR>
04,049.012a	sa tena rājñātirathena viddho; vigāhamāno dhvajinīṃ kurūṇām<BR>
04,049.012c	śatruṃtapaṃ pañcabhir āśu viddhvā; tato 'sya sūtaṃ daśabhir jaghāna<BR>
04,049.013a	tataḥ sa viddho bharatarṣabheṇa; bāṇena gātrāvaraṇātigena<BR>
04,049.013c	gatāsur ājau nipapāta bhūmau; nago nagāgrād iva vātarugṇaḥ<BR>
04,049.014a	ratharṣabhās te tu ratharṣabheṇa; vīrā raṇe vīratareṇa bhagnāḥ<BR>
04,049.014c	cakampire vātavaśena kāle; prakampitānīva mahāvanāni<BR>
04,049.015a	hatās tu pārthena narapravīrā; bhūmau yuvānaḥ suṣupuḥ suveṣāḥ<BR>
04,049.015c	vasupradā vāsavatulyavīryāḥ; parājitā vāsavajena saṃkhye<BR>
04,049.015e	suvarṇakārṣṇāyasavarmanaddhā; nāgā yathā haimavatāḥ pravṛddhāḥ<BR>
04,049.016a	tathā sa śatrūn samare vinighnan; gāṇḍīvadhanvā puruṣapravīraḥ<BR>
04,049.016c	cacāra saṃkhye pradiśo diśaś ca; dahann ivāgnir vanam ātapānte<BR>
04,049.017a	prakīrṇaparṇāni yathā vasante; viśātayitvātyanilo nudan khe<BR>
04,049.017c	tathā sapatnān vikiran kirīṭī; cacāra saṃkhye 'tiratho rathena<BR>
04,049.018a	śoṇāśvavāhasya hayān nihatya; vaikartanabhrātur adīnasattvaḥ<BR>
04,049.018c	ekena saṃgrāmajitaḥ śareṇa; śiro jahārātha kirīṭamālī<BR>
04,049.019a	tasmin hate bhrātari sūtaputro; vaikartano vīryam athādadānaḥ<BR>
04,049.019c	pragṛhya dantāv iva nāgarājo; maharṣabhaṃ vyāghra ivābhyadhāvat<BR>
04,049.020a	sa pāṇḍavaṃ dvādaśabhiḥ pṛṣatkair; vaikartanaḥ śīghram upājaghāna<BR>
04,049.020c	vivyādha gātreṣu hayāṃś ca sarvān; virāṭaputraṃ ca śarair nijaghne<BR>
04,049.020d@044_0001	tam āpatantaṃ sahasā kirīṭī<BR>
04,049.020d@044_0002	vaikartanaṃ vai tarasābhipatya<BR>
04,049.020d@044_0003	pragṛhya vegaṃ nyapataj javena<BR>
04,049.020d@044_0004	nāgaṃ garutmān iva citrapakṣaḥ<BR>
04,049.020d@044_0005	tāv uttamau sarvadhanurdharāṇāṃ<BR>
04,049.020d@044_0006	mahābalau sarvasapatnasāhau<BR>
04,049.020d@044_0007	karṇasya pārthasya niśamya yuddhaṃ<BR>
04,049.020d@044_0008	didṛkṣamāṇāḥ kuravo 'bhitasthuḥ<BR>
04,049.020d@044_0009	sa pāṇḍavas tūrṇam udīrṇakopaḥ<BR>
04,049.020d@044_0010	kṛtāgasaṃ karṇam udīkṣya harṣāt<BR>
04,049.020d@044_0011	kṣaṇena sāśvaṃ sarathaṃ sasārathim<BR>
04,049.020d@044_0012	antardadhe ghoraśaraughavṛṣṭyā<BR>
04,049.020d@044_0013	tataḥ suviddhāḥ sarathāḥ sanāgā<BR>
04,049.020d@044_0014	yodhā vinedur bharatarṣabhāṇām<BR>
04,049.020d@044_0015	antarhitā bhīṣmamukhāḥ sahāśvāḥ<BR>
04,049.020d@044_0016	kirīṭinā kīrṇarathāḥ pṛṣatkaiḥ<BR>
04,049.020d@044_0017	sa cāpi tān arjunabāhumuktāñ<BR>
04,049.020d@044_0018	śarāñ śaraughaiḥ pratihatya karṇaḥ<BR>
04,049.020d@044_0019	tasthau mahātmā sadhanuḥ sabāṇaḥ<BR>
04,049.020d@044_0020	savisphuliṅgo 'gnir ivāśu karṇaḥ<BR>
04,049.020d@044_0021	tatas tu jajñe talatālaśabdaḥ<BR>
04,049.020d@044_0022	saśaṅkhabherīpraṇavapraṇādaḥ<BR>
04,049.020d@044_0023	prakṣveḍitajyātalanisvanaṃ taṃ<BR>
04,049.020d@044_0024	vaikartanaṃ pūjayatāṃ kurūṇām<BR>
04,049.020d@044_0025	uddhūtalāṅgūlamahāpatākaṃ<BR>
04,049.020d@044_0026	dhvajottamaṃ sākulabhīṣayantam<BR>
04,049.020d@044_0027	gāṇḍīvanirhrādakṛtapraṇādaṃ<BR>
04,049.020d@044_0028	kirīṭinaṃ prekṣya nanāda karṇaḥ<BR>
04,049.020d@044_0029	sa cāpi vaikartanam ardayitvā<BR>
04,049.020d@044_0030	sāśvaṃ sasūtaṃ sarathaṃ pṛṣatkaiḥ<BR>
04,049.020d@044_0031	tam āvavarṣa prasabhaṃ kirīṭī<BR>
04,049.020d@044_0032	pitāmahaṃ droṇakṛpau ca dṛṣṭvā<BR>
04,049.020d@044_0033	sa cāpi pārthaṃ bahubhiḥ pṛṣatkair<BR>
04,049.020d@044_0034	vaikartano megha ivābhyavarṣat<BR>
04,049.020d@044_0035	tathaiva karṇaṃ ca kirīṭamālī<BR>
04,049.020d@044_0036	saṃchādayām āsa śitaiḥ pṛṣatkaiḥ<BR>
04,049.020d@044_0037	tayoḥ sutīkṣṇān sṛjatoḥ śaraughān<BR>
04,049.020d@044_0038	mahāśaraughāstravivardhane raṇe<BR>
04,049.020d@044_0039	rathe vilagnāv iva candrasūryau<BR>
04,049.020d@044_0040	ghanāntareṇānudadarśa lokaḥ<BR>
04,049.020d@044_0041	athāśukārī caturo hayāṃś ca<BR>
04,049.020d@044_0042	vivyādha karṇo niśitaiḥ kirīṭinaḥ<BR>
04,049.020d@044_0043	tribhiś ca yantāram amṛṣyamāṇo<BR>
04,049.020d@044_0044	vivyādha tūrṇaṃ tribhir asya ketum<BR>
04,049.020d@044_0045	tenātividdhaḥ samarāvamardī<BR>
04,049.020d@044_0046	prabodhitaḥ siṃha iva prasuptaḥ<BR>
04,049.020d@044_0047	gāṇḍīvadhanvā ṛṣabhaḥ kurūṇām<BR>
04,049.020d@044_0048	ajihmagaiḥ karṇam iyāya jiṣṇuḥ<BR>
04,049.020d@044_0049	śarāstravṛṣṭyā nihato mahātmā<BR>
04,049.020d@044_0050	prāduścakārātimanuṣyakarma<BR>
04,049.020d@044_0051	prācchādayat karṇarathaṃ pṛṣatkair<BR>
04,049.020d@044_0052	lokān imān sūrya ivāṃśujālaiḥ<BR>
04,049.021a	sa hastinevābhihato gajendraḥ; pragṛhya bhallān niśitān niṣaṅgāt<BR>
04,049.021c	ākarṇapūrṇaṃ ca dhanur vikṛṣya; vivyādha bāṇair atha sūtaputram<BR>
04,049.022a	athāsya bāhūruśirolalāṭaṃ; grīvāṃ rathāṅgāni parāvamardī<BR>
04,049.022c	sthitasya bāṇair yudhi nirbibheda; gāṇḍīvamuktair aśaniprakāśaiḥ<BR>
04,049.023a	sa pārthamuktair viśikhaiḥ praṇunno; gajo gajeneva jitas tarasvī<BR>
04,049.023c	vihāya saṃgrāmaśiraḥ prayāto; vaikartanaḥ pāṇḍavabāṇataptaḥ<BR>
04,050.001	vaiśaṃpāyana uvāca<BR>
04,050.001a	apayāte tu rādheye duryodhanapurogamāḥ<BR>
04,050.001c	anīkena yathāsvena śarair ārcchanta pāṇḍavam<BR>
04,050.002a	bahudhā tasya sainyasya vyūḍhasyāpatataḥ śaraiḥ<BR>
04,050.002b@045_0001	tataḥ prahasya bībhatsuḥ kaunteyaḥ śvetavāhanaḥ<BR>
04,050.002b@045_0002	divyam astraṃ prakurvāṇaḥ pratyayād rathasattamān<BR>
04,050.002b@045_0003	yathā raśmibhir ādityaḥ pracchādayati medinīm<BR>
04,050.002b@045_0004	tathā gāṇḍīvanirmuktāś chādayanti śarā diśaḥ<BR>
04,050.002b@045_0005	na rathānāṃ na cāśvānāṃ na dhvajānāṃ na varmaṇām<BR>
04,050.002b@045_0006	atividdhaiḥ śitair bāṇair āsīd dvyaṅgulam antaram<BR>
04,050.002b@045_0007	daivayogād dhi pārthasya hayānām uttarasya ca<BR>
04,050.002b@045_0008	śikṣābalopapannatvād astrāṇāṃ ca parikramāt<BR>
04,050.002b@045_0009	dhvajagāṇḍīvayoś cāpi daivī māyākṛteti ca<BR>
04,050.002b@045_0010	itas tataś ca saṃyāne dūre vāpy atha vāntike<BR>
04,050.002b@045_0011	durge viṣamajāte vā sthale nimne tathā kṣitau<BR>
04,050.002b@045_0012	na ca rudhyed gatis tasya rathasya manaso yathā<BR>
04,050.002b@045_0013	samareṣu tu vidvāṃsas tasya tāṃs tān parākramān<BR>
04,050.002b@045_0014	vīryam atyadbhutaṃ dṛṣṭvā tathā pārthasya tad balam<BR>
04,050.002b@045_0015	tresur eva pare bhītāḥ parāṅmukharathā api<BR>
04,050.002b@045_0016	kālāgnim iva bībhatsuṃ nirdahantam iva prajāḥ<BR>
04,050.002b@045_0017	nārayaḥ prekṣituṃ śekur jvalantam iva pāvakam<BR>
04,050.002b@045_0018	tāni bhinnāny anīkāni rejur arjunamārgaṇaiḥ<BR>
04,050.002b@045_0019	tigmāṃśoś ca vanāgrāṇi vyāptānīva gabhastibhiḥ<BR>
04,050.002b@045_0020	aśokānāṃ vanānīva saṃcitaiḥ kusumaiḥ śubhaiḥ<BR>
04,050.002b@045_0021	pārthaḥ saṃrañjayām āsa rudhireṇākulaṃ balam<BR>
04,050.002b@045_0022	sahasraśo 'rjunaśaraiś chinnāny uccāvacāni ca<BR>
04,050.002b@045_0023	chatrāṇi ca patākāś ca khe 'bhyuvāha sadāgatiḥ<BR>
04,050.002b@045_0024	ye hy arjunabalatrastāḥ paripetur diśo daśa<BR>
04,050.002b@045_0025	rathāṅgadeśam utsṛjya pārthacchinnayugā hayāḥ<BR>
04,050.002b@045_0026	nikṛttapūrvacaraṇās te nipetuḥ śitaiḥ śaraiḥ<BR>
04,050.002b@045_0027	śirobhiḥ prathamaṃ jagmur medinīṃ jaghanair hayāḥ<BR>
04,050.002b@045_0028	cakṣur nakhaviṣāṇeṣu dantaveṣṭeṣu ca dvipān<BR>
04,050.002b@045_0029	marmasv anyeṣu cāhatya tathā nighnan gajottamān<BR>
04,050.002b@045_0030	kauravāṇāṃ gajānāṃ tu śarīrair gatacetasām<BR>
04,050.002b@045_0031	kṣaṇena saṃvṛtā bhūmir meghair iva nabhastalam<BR>
04,050.002b@045_0032	astrair divyair mahābāhur arjunaḥ pradahann iva<BR>
04,050.002b@045_0033	vaḍavāmukhasaṃbhūtaḥ kālāgnir iva sarvataḥ<BR>
04,050.002b@045_0034	yathā yugāntasamaye sarvaṃ sthāvarajaṅgamam<BR>
04,050.002b@045_0035	kālapakvam aśeṣeṇa dhakṣyed ugraśikhaḥ śikhī<BR>
04,050.002b@045_0036	tadvat pārtho 'stratejobhir dhanuṣo nisvanena ca<BR>
04,050.002b@045_0037	daivād vīryāc ca bībhatsus tasmin dauryodhane bale<BR>
04,050.002b@045_0038	raṇaśaktim amitrāṇāṃ prāyeṇāpanināya saḥ<BR>
04,050.002b@045_0039	ceṣṭāṃ prāyeṇa bhūtānāṃ rātriḥ prāṇabhṛtām iva<BR>
04,050.002b@045_0040	so 'tīyāt sahasā śatrūn sahasā cābhipedivān<BR>
04,050.002b@045_0041	śīghraṃ dūraṃ dṛḍhāmogham astram asyātimānuṣam<BR>
04,050.002b@045_0042	khagayānābhisaṃvītaiḥ khaṃviṣṭaiḥ khagamair iva<BR>
04,050.002b@045_0043	arjunena kham āvavre lohitaprāṇapaiḥ khagaiḥ<BR>
04,050.002b@045_0044	arjunāstravinirmuktāḥ śarā gāṇḍīvadhanvanaḥ<BR>
04,050.002b@045_0045	tārkṣyavegā ivākāśe na sasarjuḥ parātmasu<BR>
04,050.002b@045_0046	varmāṇi sārathīṃś caiva haimajālāni vājinām<BR>
04,050.002b@045_0047	kirīṭaṃ sūryasaṃkāśaṃ vaiyāghram atha carma ca<BR>
04,050.002b@045_0048	tasya sarvāṇi gātrāṇi rathasya dviṣatāṃ śaraiḥ<BR>
04,050.002b@045_0049	nīhāreṇeva bhūtāni channānīva cakāśire<BR>
04,050.002b@045_0050	sakṛd eva na taṃ śekū ratham abhyasituṃ pare<BR>
04,050.002b@045_0051	anabhyastaḥ punas tair hi rathaḥ so 'tipapāta tān<BR>
04,050.002b@045_0052	taccharā dviṭśarīreṣu yathaiva na sasañjire<BR>
04,050.002b@045_0053	dviḍanīkeṣu bībhatsor na sasañja rathas tathā<BR>
04,050.002b@045_0054	sa tad vikṣobhayām āsa vigāhyāribalaṃ rathī<BR>
04,050.002b@045_0055	anantavego bhujagaḥ krīḍann iva mahārṇave<BR>
04,050.002b@045_0056	asyato nityam atyarthaṃ sarvaghoṣātigas tathā<BR>
04,050.002b@045_0057	satataṃ śrūyate bhūtair dhanuṣaś ca kirīṭinaḥ<BR>
04,050.002b@045_0058	saṃchinnās tatra mātaṅgā bāṇair alpāntarāntare<BR>
04,050.002b@045_0059	saṃsyūtās tatra dṛśyante meghā iva gabhastibhiḥ<BR>
04,050.002b@045_0060	diśo 'nubhramataḥ sarvāḥ savyaṃ dakṣiṇam asyataḥ<BR>
04,050.002b@045_0061	satataṃ dṛśyate yuddhe sāyakāsanamaṇḍalam<BR>
04,050.002b@045_0062	patanty arūpeṣu yathā cakṣūṃṣi na kadā cana<BR>
04,050.002b@045_0063	nālakṣyeṣu śarāḥ petus tathā gāṇḍīvadhanvanaḥ<BR>
04,050.002b@045_0064	mārgo gajasahasrasya yugapan mardato vanam<BR>
04,050.002b@045_0065	kaunteyarathamārgas tu raṇe ghorataro 'bhavat<BR>
04,050.002b@045_0066	nūnaṃ pārthajayaiṣitvāc chakraḥ sarvāmaraiḥ saha<BR>
04,050.002b@045_0067	hanty asmān iti manyante pārthenaivārditāḥ pare<BR>
04,050.002b@045_0068	ghnantam atyartham ahitān savyasāciṃ tu menire<BR>
04,050.002b@045_0069	kālam arjunarūpeṇa grasantam iva ca prajāḥ<BR>
04,050.002b@045_0070	kurusenāśarīrāṇi pārthenānāhatāny api<BR>
04,050.002b@045_0071	petuḥ pārthahatānīva pārthakarmānudarśanāt<BR>
04,050.002b@045_0072	oṣadhīnāṃ śirāṃsīva kālapaktisamanvayāt<BR>
04,050.002b@045_0073	avanemuḥ kurūṇāṃ hi vīryād arjunajād bhayāt<BR>
04,050.002b@045_0074	bāhvor athāsphoṭayatoḥ pradhmāte śaṅkham arjune<BR>
04,050.002b@045_0075	cakāra cārjunaḥ krodhād vimukhān ruṣitān api<BR>
04,050.002b@045_0076	arjunena vibhinnāni balāgrāṇi punaḥ kva cit<BR>
04,050.002b@045_0077	cakrur lohitadhārābhir dharaṇīṃ lohitottarām<BR>
04,050.002b@045_0078	lohitenāpi saṃpṛktaiḥ pāṃsubhiḥ pavanoddhataiḥ<BR>
04,050.002b@045_0079	tenaiva ca samuddhūtaiḥ sūkṣmair lohitabindubhiḥ<BR>
04,050.002b@045_0080	lohitārdraiḥ praharaṇair nimagnā lohitokṣitāḥ<BR>
04,050.002b@045_0081	lohiteṣu nimagnās te nihatāś ca kirīṭinā<BR>
04,050.002b@045_0082	babhūvur lohitās tatra bhṛśam ādityaraśmayaḥ<BR>
04,050.002b@045_0083	sārkaṃ tat tatkṣaṇenāsīt saṃdhyābhram iva lohitam<BR>
04,050.002b@045_0084	apyastaṃ prāpya cādityo nivarteta na pāṇḍavaḥ<BR>
04,050.002b@045_0085	nivarteta na jitvārīn ity ajalpan vicakṣaṇāḥ<BR>
04,050.002b@045_0086	tān sarvān samare śūrān pauruṣe paryavasthitān<BR>
04,050.002b@045_0087	divyair astrair ameyātmā sarvān ārcchad dhanurdharān<BR>
04,050.002b@045_0088	sa tu droṇaṃ trisaptatyā kṣudrakāṇāṃ samarpayat<BR>
04,050.002b@045_0089	aśītyā śakuniṃ caiva drauṇim apy āśu saptabhiḥ<BR>
04,050.002b@045_0090	duḥṣahaṃ daśabhir bāṇair arjunaḥ samavidhyata<BR>
04,050.002b@045_0091	duḥśāsanaṃ dvādaśabhiḥ kṛpaṃ śāradvataṃ tribhiḥ<BR>
04,050.002b@045_0092	bhīṣmaṃ śāṃtanavaṃ ṣaṣṭyā pratyavidhyat stanāntare<BR>
04,050.002b@045_0093	sa karṇaṃ karṇināvidhyat pītena niśitena ca<BR>
04,050.002b@045_0094	vāsavir dviṣatāṃ madhye vivyādha parameṣu ca<BR>
04,050.002b@045_0095	sa karṇaṃ satanutrāṇaṃ nirbhidya niśitaiḥ śaraiḥ<BR>
04,050.002b@045_0096	agacchad dārayan bhūmiṃ codito dṛḍhadhanvanā<BR>
04,050.002b@045_0097	tato 'sya vāhān vyahanac caturbhiś ca kṣureṇa tu<BR>
04,050.002b@045_0098	sāratheś ca śiraḥ kāyād apāharad ariṃdamaḥ<BR>
04,050.002b@045_0099	ardhacandreṇa ciccheda cāpaṃ tasya kare sthitam<BR>
04,050.002b@045_0100	tasmin viddhe mahābhāge karṇe sarvāstrapārage<BR>
04,050.002b@045_0101	vaiśaṃpāyanaḥ<BR>
04,050.002b@045_0101	hatāśvasūte virathe tato 'nīkam abhajyata<BR>
04,050.002b@045_0102	tat prabhagnaṃ balaṃ sarvaṃ vipulaughabalaṃ tathā<BR>
04,050.002b@045_0103	bhīṣmam āsādya saṃtasthau velām iva mahodadhiḥ<BR>
04,050.002b@045_0104	tāni sarvāṇi gāṅgeyaḥ samāśvāsya paraṃtapaḥ<BR>
04,050.002b@045_0105	tato vyūhaṃ mahābāhuḥ samareṣv aparājitaḥ<BR>
04,050.002b@045_0106	rathanāgāśvakalilaṃ yuyudhe yuddhakovidaḥ<BR>
04,050.002b@045_0107	abhedyaṃ parasainyānāṃ śūrair atha samīkṣitam<BR>
04,050.002b@045_0108	ācāryaduryodhanasūtaputraiḥ<BR>
04,050.002b@045_0109	kṛpeṇa bhīṣmeṇa ca pālitāni<BR>
04,050.002b@045_0110	avadhyakalpāni durāsadāni<BR>
04,050.002b@045_0111	narāśvamātaṅgasamākulāni<BR>
04,050.002c	abhiyānīyam ājñāya vairāṭir idam abravīt<BR>
04,050.003a	āsthāya ruciraṃ jiṣṇo rathaṃ sārathinā mayā<BR>
04,050.003c	katamad yāsyase 'nīkam ukto yāsyāmy ahaṃ tvayā<BR>
04,050.004	arjuna uvāca<BR>
04,050.004a	lohitākṣam ariṣṭaṃ yaṃ vaiyāghram anupaśyasi<BR>
04,050.004c	nīlāṃ patākām āśritya rathe tiṣṭhantam uttara<BR>
04,050.005a	kṛpasyaitad rathānīkaṃ prāpayasvaitad eva mām<BR>
04,050.005c	etasya darśayiṣyāmi śīghrāstraṃ dṛḍhadhanvinaḥ<BR>
04,050.006a	kamaṇḍalur dhvaje yasya śātakumbhamayaḥ śubhaḥ<BR>
04,050.006c	ācārya eṣa vai droṇaḥ sarvaśastrabhṛtāṃ varaḥ<BR>
04,050.007a	suprasannamanā vīra kuruṣvainaṃ pradakṣiṇam<BR>
04,050.007c	atraiva cāvirodhena eṣa dharmaḥ sanātanaḥ<BR>
04,050.008a	yadi me prathamaṃ droṇaḥ śarīre prahariṣyati<BR>
04,050.008c	tato 'sya prahariṣyāmi nāsya kopo bhaviṣyati<BR>
04,050.009a	asyāvidūre tu dhanur dhvajāgre yasya dṛśyate<BR>
04,050.009c	ācāryasyaiṣa putro vai aśvatthāmā mahārathaḥ<BR>
04,050.010a	sadā mamaiṣa mānyaś ca sarvaśastrabhṛtām api<BR>
04,050.010c	etasya tvaṃ rathaṃ prāpya nivartethāḥ punaḥ punaḥ<BR>
04,050.011a	ya eṣa tu rathānīke suvarṇakavacāvṛtaḥ<BR>
04,050.011c	senāgryeṇa tṛtīyena vyavahāryeṇa tiṣṭhati<BR>
04,050.012a	yasya nāgo dhvajāgre vai hemaketanasaṃśritaḥ<BR>
04,050.012c	dhṛtarāṣṭrātmajaḥ śrīmān eṣa rājā suyodhanaḥ<BR>
04,050.013a	etasyābhimukhaṃ vīra rathaṃ pararathārujaḥ<BR>
04,050.013c	prāpayasvaiṣa tejobhipramāthī yuddhadurmadaḥ<BR>
04,050.014a	eṣa droṇasya śiṣyāṇāṃ śīghrāstraḥ prathamo mataḥ<BR>
04,050.014c	etasya darśayiṣyāmi śīghrāstraṃ vipulaṃ śaraiḥ<BR>
04,050.015a	nāgakakṣyā tu rucirā dhvajāgre yasya tiṣṭhati<BR>
04,050.015c	eṣa vaikartanaḥ karṇo viditaḥ pūrvam eva te<BR>
04,050.016a	etasya ratham āsthāya rādheyasya durātmanaḥ<BR>
04,050.016c	yatto bhavethāḥ saṃgrāme spardhaty eṣa mayā sadā<BR>
04,050.017a	yas tu nīlānusāreṇa pañcatāreṇa ketunā<BR>
04,050.017c	hastāvāpī bṛhaddhanvā rathe tiṣṭhati vīryavān<BR>
04,050.018a	yasya tārārkacitro 'sau rathe dhvajavaraḥ sthitaḥ<BR>
04,050.018c	yasyaitat pāṇḍuraṃ chatraṃ vimalaṃ mūrdhni tiṣṭhati<BR>
04,050.019a	mahato rathavaṃśasya nānādhvajapatākinaḥ<BR>
04,050.019c	balāhakāgre sūryo vā ya eṣa pramukhe sthitaḥ<BR>
04,050.020a	haimaṃ candrārkasaṃkāśaṃ kavacaṃ yasya dṛśyate<BR>
04,050.020c	jātarūpaśirastrāṇas trāsayann iva me manaḥ<BR>
04,050.021a	eṣa śāṃtanavo bhīṣmaḥ sarveṣāṃ naḥ pitāmahaḥ<BR>
04,050.021c	rājaśriyāvabaddhas tu duryodhanavaśānugaḥ<BR>
04,050.022a	paścād eṣa prayātavyo na me vighnakaro bhavet<BR>
04,050.022c	etena yudhyamānasya yattaḥ saṃyaccha me hayān<BR>
04,050.022d*0909_001	evam uktas tadā tena pārthenāmitrakarśinā<BR>
04,050.022d*0910_000	arjunaḥ<BR>
04,050.022d*0910_001	jāmbūnadamayī vedī dhvajāgre yasya dṛśyate<BR>
04,050.022d*0910_002	śoṇāś cāśvā rathe yuktā droṇa eṣa prakāśate<BR>
04,050.022d*0910_003	ācāryo nipuṇo dhīmān brahmavic chūrasattamaḥ<BR>
04,050.022d*0910_004	lāghave cāpratidvandvo dūrapātī mahārathaḥ<BR>
04,050.022d*0910_005	(7ab)  suprasannamanā vīraḥ kuruṣvainaṃ pradakṣiṇam<BR>
04,050.022d*0910_006	(7cd)  atraiva cāvirodhena eṣa dharmaḥ sanātanaḥ<BR>
04,050.022d*0910_007	(8ab)  yadi me prahared droṇaḥ śarīre prahariṣyataḥ<BR>
04,050.022d*0910_008	(8cd)  tato 'smin prahariṣyāmi nānyathā yuddham asti me<BR>
04,050.022d*0910_009	bhāratācāryamukhyena brāhmaṇena mahātmanā<BR>
04,050.022d*0910_010	tena me yudhyamānasya mandaṃ vāhaya sārathe<BR>
04,050.022d*0910_011	dhvajāgre siṃhalāṅgūlo dikṣu sarvāsu bhāsate<BR>
04,050.022d*0910_012	(9cd)  bhāratācāryaputras tu so 'śvatthāmā virājate<BR>
04,050.022d*0910_013	dhvajāgre dṛśyate yasya bālasūryasamaprabhaḥ<BR>
04,050.022d*0910_014	durjayaḥ sarvasainyānāṃ devair api savāsavaiḥ<BR>
04,050.022d*0910_015	tena me yudhyamānasya mandaṃ vāhaya sārathe<BR>
04,050.022d*0910_016	dhvajāgre vṛṣabho yasya dikṣu sarvāsu śobhate<BR>
04,050.022d*0910_017	ācāryavaramukhyas tu kṛpa eṣa mahārathaḥ<BR>
04,050.022d*0910_018	droṇena ca samo vīrye pitur me paramaḥ sakhā<BR>
04,050.022d*0910_019	tena me yudhyamānasya mandaṃ vāhaya sārathe<BR>
04,050.022d*0910_020	(15a)  yasya kāñcanakambūbhir hastikakṣyāpariṣkṛtaḥ<BR>
04,050.022d*0910_021	dhvajaḥ prakāśate dūrād rathe vidyudguṇopamaḥ<BR>
04,050.022d*0910_022	(15c)  eṣa vaikartanaḥ karṇaḥ pratimānaṃ dhanuṣmatām<BR>
04,050.022d*0910_023	(16d)  eṣa vai spardhate nityaṃ mayā saha sudurjayaḥ<BR>
04,050.022d*0910_024	jāmadagnyasya rāmasya śiṣyo hy eṣa mahārathaḥ<BR>
04,050.022d*0910_025	sarvāstrakuśalaḥ karṇaḥ sarvaśastrabhṛtāṃ varaḥ<BR>
04,050.022d*0910_026	yuddhe 'pratimavīryaś ca dṛḍhavedhī parākramī<BR>
04,050.022d*0910_027	adyāhaṃ yuddham etena kariṣye sūtabandhunā<BR>
04,050.022d*0910_028	yuddham etat tu draṣṭāsi balivāsavayor iva<BR>
04,050.022d*0910_029	mahārathena śūreṇa sūtaputreṇa dhanvinā<BR>
04,050.022d*0910_030	tena me yudhyamānasya mandaṃ vāhaya sārathe<BR>
04,050.022d*0910_031	(12ab) yasya caiva rathopasthe nāgo maṇimayo dhvajaḥ<BR>
04,050.022d*0910_032	(12cd) eṣa duryodhanas tatra kauravo yaśasāvṛtaḥ<BR>
04,050.022d*0910_033	labdhalakṣo dṛḍhaṃ vedhī laghuhastaḥ pratāpavān<BR>
04,050.022d*0910_034	tena me yudhyamānasya mandaṃ vāhaya sārathe<BR>
04,050.022d*0910_035	(17ab) yas tu śvetāvadātena pañcatālena ketunā<BR>
04,050.022d*0910_036	vaiḍūryadaṇḍena tathā tālavṛkṣeṇa rājate<BR>
04,050.022d*0910_037	(17cd) hastāvāpī bṛhaddhanvā senāṃ tiṣṭhati harṣayan<BR>
04,050.022d*0910_038	rāmeṇa jāmadagnyena dvairathe na jitaḥ purā<BR>
04,050.022d*0910_039	śīghraś ca laghuvedhī ca laghuhastaḥ pratāpavān<BR>
04,050.022d*0910_040	(21ab) eṣa śāṃtanavo bhīṣmaḥ sarveṣāṃ naḥ pitāmahaḥ<BR>
04,050.022d*0910_041	kakudaḥ sarvayodhānāṃ sarvaśastrabhṛtāṃ varaḥ<BR>
04,050.022d*0910_042	(21cd) rājaśriyāvabaddhas tu suyodhanavaśānugaḥ<BR>
04,050.022d*0910_043	(22ab) paścād eṣa prayātavyo na me vighnakaro bhavet<BR>
04,050.022d*0910_044	(22cd) etena yudhyamānasya yatnāt saṃyaccha me hayān<BR>
04,050.022d*0910_045	ity etāṃs tvaritaḥ pārthaḥ kathayitvā tu cottare<BR>
04,050.022d*0910_046	rūpataś cihnataś caiva yuddhāya tvarate punaḥ<BR>
04,050.022d*0911_001	dṛḍhavairī sadāsmākaṃ nityaṃ kaṭukabhāṣaṇaḥ<BR>
04,050.022d*0911_002	yasyāśrayabalād eva dhārtarāṣṭraḥ sasaubalaḥ<BR>
04,050.022d*0911_003	asmān nirasya rājyāc ca punar adyāpi yotsyati<BR>
04,050.023a	tato 'bhyavahad avyagro vairāṭiḥ savyasācinam<BR>
04,050.023c	yatrātiṣṭhat kṛpo rājan yotsyamāno dhanaṃjayam<BR>
04,050.023d@046_0000	vaiśaṃpāyanaḥ<BR>
04,050.023d@046_0001	aśvatthāmā tataḥ karṇaṃ tatra saṃprekṣya vīryavān<BR>
04,050.023d@046_0002	uvāca smayamāno vai sūtaputram ariṃdamam<BR>
04,050.023d@046_0003	karṇa yat tat sabhāmadhye bahvabaddhaṃ vikatthase<BR>
04,050.023d@046_0004	na me yudhi samo 'stīti tad idaṃ pratyupasthitam<BR>
04,050.023d@046_0005	eṣo 'ntaka iva kruddhaḥ sarvabhūtāvamardanaḥ<BR>
04,050.023d@046_0006	saṃgrāmaśiraso madhye jṛmbhate kesarī yathā<BR>
04,050.023d@046_0007	śūro 'si yadi saṃgrāme darśayasva sabhāṃ vinā<BR>
04,050.023d@046_0008	yady aśaktosi vīreṇa pārthenādbhutakarmaṇā<BR>
04,050.023d@046_0009	punar eva sabhāṃ gatvā dhārtarāṣṭreṇa dhīmatā<BR>
04,050.023d@046_0010	mātulaṃ pratigṛhyāśu mantrayasva yathāsukham<BR>
04,050.023d@046_0011	evam uktas tadā karṇaḥ krodhād udvṛtya locane<BR>
04,050.023d@046_0012	droṇaputram idaṃ vākyam uvāca kurusaṃnidhau<BR>
04,050.023d@046_0013	nāhaṃ bibhemi bībhatsor na kṛṣṇād devakīsutāt<BR>
04,050.023d@046_0014	pāṇḍavebhyo 'pi sarvebhyaḥ kṣatradharmam anuvrataḥ<BR>
04,050.023d@046_0015	sattvādhikānāṃ puṃsāṃ hi dhanurvedopajīvinām<BR>
04,050.023d@046_0016	garjatāṃ jāyate darpaḥ svaraś ca na viṣīdati<BR>
04,050.023d@046_0017	paśyatv ācāryaputro mām arjunena ciraṃ saha<BR>
04,050.023d@046_0018	yudhyamānaṃ susaṃyattaṃ jayo vai mayy avasthitaḥ<BR>
04,050.023d@046_0019	tataḥ prahasya bībhatsuḥ kaunteyaḥ śvetavāhanaḥ<BR>
04,050.023d@046_0020	divyam astraṃ vikurvāṇaḥ pratyayād rathasattamān<BR>
04,050.023d@046_0021	mahāmanā mandabuddhir niḥśvasan dhṛtarāṣṭrajaḥ<BR>
04,050.023d@046_0022	uvāca sa mahārāja rājā duryodhanas tadā<BR>
04,050.023d@046_0023	na vidma hy arjunaṃ tatra vasantaṃ mātsyaveśmani<BR>
04,050.023d@046_0024	tenedaṃ karṇa mātsyānām agrahīṣma dhanaṃ bahu<BR>
04,050.023d@046_0025	etac cet tarhi gacchāmo visṛjanto dhanaṃ bahu<BR>
04,050.023d@046_0026	ayaśo nātivarteta lokayor ubhayor api<BR>
04,050.023d@046_0027	na ca yuddhāt paraṃ nāsti kṣatriyāṇāṃ sukhāvaham<BR>
04,050.023d@046_0028	tasmāt pārthena saṃgrāmaṃ kurmahe na palāyanam<BR>
04,050.023d@046_0029	etāvad uktvā rājā vai abhiyānam iyeṣa saḥ<BR>
04,050.023d@046_0030	tāni pañca sahasrāṇi vīrāṇāṃ hi dhanuṣmatām<BR>
04,050.023d@046_0031	abhyadravaṃs tadā pārthaṃ śalabhā iva pāvakam<BR>
04,050.023d@046_0032	varmitā vājinas tatra saṃbhṛtāś ca padātibhiḥ<BR>
04,050.023d@046_0033	bhīmarūpāś ca mātaṅgās tomarāṅkuśapāṇibhiḥ<BR>
04,050.023d@046_0034	adhiṣṭhitāḥ susaṃyattair hastiśikṣāviśāradaiḥ<BR>
04,050.023d@046_0035	abhyadravanta saṃkruddhāś cāpahastodyatāyudhaiḥ<BR>
04,050.023d@046_0036	pañca cainaṃ rathodagrās tvaritāḥ paryavārayan<BR>
04,050.023d@046_0037	droṇo bhīṣmaś ca karṇaś ca kururājaś ca vīryavān<BR>
04,050.023d@046_0038	aśvatthāmā mahābāhur dhanurvedaparāyaṇaḥ<BR>
04,050.023d@046_0039	iṣūn vai samyag asyanto jīmūtā iva vārṣikāḥ<BR>
04,050.023d@046_0040	te lābham iva manvānāḥ pratyagṛhṇan dhanaṃjayam<BR>
04,050.023d@046_0041	śaraughān abhivarṣanto nādayanto diśo daśa<BR>
04,051.001	vaiśaṃpāyana uvāca<BR>
04,051.001a	tāny anīkāny adṛśyanta kurūṇām ugradhanvinām<BR>
04,051.001c	saṃsarpanto yathā meghā gharmānte mandamārutāḥ<BR>
04,051.002a	abhyāśe vājinas tasthuḥ samārūḍhāḥ prahāribhiḥ<BR>
04,051.002c	bhīmarūpāś ca mātaṅgās tomarāṅkuśacoditāḥ<BR>
04,051.002d*0912_001	mahāmātraiḥ samārūḍhā vicitrakavacojjvalāḥ<BR>
04,051.002d*0912a_001	ārūḍhā yuddhakuśalaiḥ śikṣitair gajasādibhiḥ<BR>
04,051.003a	tataḥ śakraḥ suragaṇaiḥ samāruhya sudarśanam<BR>
04,051.003b*0913_001	sarvān devān samāropya vaiḍūryakavacāvṛtam<BR>
04,051.003c	sahopāyāt tadā rājan viśvāśvimarutāṃ gaṇaiḥ<BR>
04,051.004a	tad devayakṣagandharvamahoragasamākulam<BR>
04,051.004c	śuśubhe 'bhravinirmuktaṃ grahair iva nabhastalam<BR>
04,051.004d*0914_001	darśanārthaṃ tadā sarve sametā vāsavādayaḥ<BR>
04,051.005a	astrāṇāṃ ca balaṃ teṣāṃ mānuṣeṣu prayujyatām<BR>
04,051.005c	tac ca ghoraṃ mahad yuddhaṃ bhīṣmārjunasamāgame<BR>
04,051.005d*0915_001	draṣṭum abhyāgatā devāḥ svavimānaiḥ pṛthak pṛthak<BR>
04,051.006a	śataṃ śatasahasrāṇāṃ yatra sthūṇā hiraṇmayāḥ<BR>
04,051.006c	maṇiratnamayāś cānyāḥ prāsādam upadhārayan<BR>
04,051.007a	tatra kāmagamaṃ divyaṃ sarvaratnavibhūṣitam<BR>
04,051.007c	vimānaṃ devarājasya śuśubhe khecaraṃ tadā<BR>
04,051.008a	tatra devās trayastriṃśat tiṣṭhanti sahavāsavāḥ<BR>
04,051.008c	gandharvā rākṣasāḥ sarpāḥ pitaraś ca maharṣibhiḥ<BR>
04,051.009a	tathā rājā vasumanā balākṣaḥ supratardanaḥ<BR>
04,051.009c	aṣṭakaś ca śibiś caiva yayātir nahuṣo gayaḥ<BR>
04,051.010a	manuḥ kṣupo raghur bhānuḥ kṛśāśvaḥ sagaraḥ śalaḥ<BR>
04,051.010c	vimāne devarājasya samadṛśyanta suprabhāḥ<BR>
04,051.011a	agner īśasya somasya varuṇasya prajāpateḥ<BR>
04,051.011c	tathā dhātur vidhātuś ca kuberasya yamasya ca<BR>
04,051.012a	alambusograsenasya gandharvasya ca tumburoḥ<BR>
04,051.012c	yathābhāgaṃ yathoddeśaṃ vimānāni cakāśire<BR>
04,051.013a	sarvadevanikāyāś ca siddhāś ca paramarṣayaḥ<BR>
04,051.013c	arjunasya kurūṇāṃ ca draṣṭuṃ yuddham upāgatāḥ<BR>
04,051.014a	divyānāṃ tatra mālyānāṃ gandhaḥ puṇyo 'tha sarvaśaḥ<BR>
04,051.014c	prasasāra vasantāgre vanānām iva puṣpitām<BR>
04,051.015a	raktāraktāni devānāṃ samadṛśyanta tiṣṭhatām<BR>
04,051.015c	ātapatrāṇi vāsāṃsi srajaś ca vyajanāni ca<BR>
04,051.016a	upaśāmyad rajo bhaumaṃ sarvaṃ vyāptaṃ marīcibhiḥ<BR>
04,051.016c	divyān gandhān upādāya vāyur yodhān asevata<BR>
04,051.017a	prabhāsitam ivākāśaṃ citrarūpam alaṃkṛtam<BR>
04,051.017c	saṃpatadbhiḥ sthitaiś caiva nānāratnāvabhāsitaiḥ<BR>
04,051.017e	vimānair vividhaiś citrair upānītaiḥ surottamaiḥ<BR>
04,051.017f*0916_001	vajrabhṛc chuśubhe tatra vimānasthaḥ surair vṛtaḥ<BR>
04,051.017f*0916_002	bibhran mālāṃ mahātejāḥ padmotpalasamāyutām<BR>
04,051.017f*0916_003	viprekṣyamāṇo balabhin nātṛpyat sumahāhavam<BR>
04,051.017f*0917_000	vaiśaṃpāyanaḥ<BR>
04,051.017f*0917_001	tataḥ sudarśanaṃ nāma prāsādaṃ harivāhanaḥ<BR>
04,051.017f*0917_002	sarvān devān samāropya prayayau yatra pāṇḍavaḥ<BR>
04,051.017f*0917_003	sthūṇārājisahasraṃ tu yasya madhye pratiṣṭhitam<BR>
04,051.017f*0917_004	tatra sūryapathe 'tiṣṭhad vimalā vāsavī sabhā<BR>
04,051.017f*0917_005	ādityā vasavo rudrā aśvinau ca marudgaṇāḥ<BR>
04,051.017f*0917_006	tatra śvetāni chatrāṇi kāñcanasphāṭikāni ca<BR>
04,051.017f*0917_007	maṇiratnavicitrāṇi nānārūpāṇi bhāgaśaḥ<BR>
04,051.017f*0917_008	ākāśe samadṛśyanta bhānumanti śubhāni ca<BR>
04,051.017f*0917_009	(11ab) agner indrasya somasya yamasya varuṇasya ca<BR>
04,051.017f*0917_010	(11cd) tathā dhātur vidhātuś ca mitrasya dhanadasya ca<BR>
04,051.017f*0917_011	rudrasya viṣṇoḥ savitus tridaśānāṃ tathaiva ca<BR>
04,051.017f*0917_012	kāñcanāni ca dāmāni vividhāś cottamasrajaḥ<BR>
04,051.017f*0917_013	divyapuṣpābhisaṃvītās tatra chatrāṇi bhejire<BR>
04,051.017f*0917_014	(6cd)  tasmiṃś ca rājan prāsāde divyaratnavibhūṣite<BR>
04,051.017f*0917_015	divyagandhasamāviṣṭāḥ srajo divyāś cakāśire<BR>
04,051.017f*0917_016	(14ab) divyaś ca vāyuḥ pravavau gandham ādāya sarvaśaḥ<BR>
04,051.017f*0917_017	ṛtavaḥ puṣpam ādāya samatiṣṭhanta bhārata<BR>
04,051.017f*0917_018	prajānāṃ patayaś caiva sapta caiva maharṣayaḥ<BR>
04,051.017f*0917_019	tatra devarṣayaś caiva te ca rājan divaukasaḥ<BR>
04,051.017f*0917_020	indreṇa sahitāḥ sarve tridaśāś ca vyavasthitāḥ<BR>
04,051.017f*0917_021	na paṅko na rajas tatra praviveśa kathaṃ cana<BR>
04,051.017f*0917_022	ādityaś cāpi rūkṣo 'tra nātivelam ivātapat<BR>
04,051.017f*0917_023	(16cd) divyaṃ gandhaṃ samādāya vāyus tatrābhigacchati<BR>
04,051.017f*0917_024	ākāśaṃ ca diśaḥ sarvā darśanīyam adṛśyata<BR>
04,051.017f*0917_025	tatra devāḥ samāruhya taṃ divyaṃ sarvataḥprabham<BR>
04,051.017f*0917_026	ambare vimale 'gacchan prāsādaṃ kāmagāminam<BR>
04,051.017f*0917_027	tatra rājarṣayaś caiva samārūḍhā divaukasaḥ<BR>
04,051.017f*0917_028	(9ab)  śveto rājā vasumanās tathā bhadraḥ pratardanaḥ<BR>
04,051.017f*0917_029	nṛgo yayātir nahuṣo māndhātā bharataḥ kuruḥ<BR>
04,051.017f*0917_030	aṣṭakaś ca śibiḥ pūruḥ sa ca rājā purūravāḥ<BR>
04,051.017f*0917_031	ḍambhodbhavaḥ kārtavīryo hy arjunaḥ sagaras tathā<BR>
04,051.017f*0917_032	dilīpo bharataḥ pūruḥ śayyātiḥ somakas tathā<BR>
04,051.017f*0917_033	hariścandraś ca tejasvī raghur daśarathas tathā<BR>
04,051.017f*0917_034	bhagīrathaś ca rājarṣiḥ sarve ca janamejaya<BR>
04,051.017f*0917_035	pāṇḍuś caiva mahābāhuś cāmaravyajanāyutaḥ<BR>
04,051.017f*0917_036	chatreṇa dhriyamāṇena rājasūyaśriyā vṛtaḥ<BR>
04,051.017f*0917_037	ete cānye ca bahavaḥ puṇyaśīlāḥ śucivratāḥ<BR>
04,051.017f*0917_038	kīrtimanto mahāvīryās tatraivāsan divi sthitāḥ<BR>
04,051.017f*0917_039	gaṇāś cāpsarasāṃ sarve gandharvāś cāpi sarvaśaḥ<BR>
04,051.017f*0917_040	daityarākṣasayakṣāś ca suparṇāḥ pannagās tathā<BR>
04,051.017f*0917_041	vāsavapramukhāḥ sarve devāś ca sagaṇeśvarāḥ<BR>
04,051.017f*0917_042	āsaṃs tatra samārūḍhāḥ saṃgrāmaṃ taṃ didṛkṣavaḥ<BR>
04,051.017f*0917_043	ity ambare vyavasthāya prāsādasthā divaukasaḥ<BR>
04,051.017f*0917_044	(13cd) ekasya ca bahūnāṃ ca draṣṭuṃ yuddhaṃ vyavasthitāḥ<BR>
04,051.017f*0918_001	tathā citrāṇi chatrāṇi divyarūpāṇi bhārata<BR>
04,052.001	vaiśaṃpāyana uvāca<BR>
04,052.001@047_0001	dṛṣṭvā vyūḍhāny anīkāni kurūṇāṃ kurunandanaḥ<BR>
04,052.001@047_0002	tatra vairāṭim ābhāṣya pāṇḍavo 'thābravīd idam<BR>
04,052.001@047_0003	jāmbūnadamayī vedī dhvaje yasya prakāśate<BR>
04,052.001@047_0004	tasya dakṣiṇato yāhi kṛpaḥ śāradvato yataḥ<BR>
04,052.001@047_0005	dhanaṃjayavacaḥ śrutvā vairāṭis tvaritas tadā<BR>
04,052.001@047_0006	hayān rajatasaṃkāśān hemabhāṇḍān acodayat<BR>
04,052.001@047_0007	ānupūrvyā nudañ śūra āsthāya javam uttamam<BR>
04,052.001@047_0008	prāhiṇoc candrasaṃkāśān kupitān iva tān hayān<BR>
04,052.001@047_0009	sa gatvā kurusenāyāḥ samīpaṃ hayakovidaḥ<BR>
04,052.001@047_0010	punar āvartayām āsa tān hayān vātaraṃhasaḥ<BR>
04,052.001@047_0011	pradakṣiṇam upāvṛtya maṇḍalaṃ savyam eva ca<BR>
04,052.001@047_0012	kurūn saṃmohayām āsa matsyo yānena tattvavit<BR>
04,052.001@047_0013	kṛpasya ratham āsthāya vairāṭir akutobhayaḥ<BR>
04,052.001@047_0014	pradakṣiṇam upāvṛtya tasthau tasyāgrato balī<BR>
04,052.001@047_0015	tato 'rjunaḥ śaṅkhavaraṃ devadattaṃ mahāravam<BR>
04,052.001@047_0016	pradadhmau ratham āsthāya nāma viśrāvya cātmanaḥ<BR>
04,052.001@047_0017	tasya śabdo mahān āsīd dhamyamānasya jiṣṇunā<BR>
04,052.001@047_0018	tathā vīryavatā saṃkhye parvatasyeva dīryataḥ<BR>
04,052.001@047_0019	pūjayāṃ cakrire śaṅkhaṃ kuravas te sasainikāḥ<BR>
04,052.001@047_0020	arjunena tathā dhmātaḥ śatadhā yan na dīryate<BR>
04,052.001@047_0021	divam āvṛtya śabdas tu nivṛttaḥ śuśruve punaḥ<BR>
04,052.001@047_0022	sṛṣṭo maghavatā vajraḥ prapatann iva parvate<BR>
04,052.001a	etasminn antare tatra mahāvīryaparākramaḥ<BR>
04,052.001b*0919_001	arjunaṃ prati saṃrabdhaḥ kṛpaḥ paramadurjayaḥ<BR>
04,052.001c	ājagāma mahāsattvaḥ kṛpaḥ śastrabhṛtāṃ varaḥ<BR>
04,052.001e	arjunaṃ prati saṃyoddhuṃ yuddhārthī sa mahārathaḥ<BR>
04,052.001f*0920_001	mahodadhijam ādāya dadhmau vegena vīryavān<BR>
04,052.001f*0920_002	sa tu śabdena lokāṃs trīn āvṛtya rathināṃ varaḥ<BR>
04,052.001f*0920_003	dhanur ādāya sumahaj jyāśabdam akarot tadā<BR>
04,052.001f*0921_001	atha drauṇe rathaṃ tyaktvā kṛpasya ratham uttamam<BR>
04,052.001f*0921_002	ājagāmārjunas tūrṇaṃ sūryavaiśvānaraprabham<BR>
04,052.002a	tau rathau sūryasaṃkāśau yotsyamānau mahābalau<BR>
04,052.002c	śāradāv iva jīmūtau vyarocetāṃ vyavasthitau<BR>
04,052.002d*0922_001	tataḥ śāradvatas tūrṇaṃ pārthaṃ daśabhir āśugaiḥ<BR>
04,052.002d*0922_002	vivyādha paravīraghnaṃ niśitair marmabhedibhiḥ<BR>
04,052.003a	pārtho 'pi viśrutaṃ loke gāṇḍīvaṃ paramāyudham<BR>
04,052.003c	vikṛṣya cikṣepa bahūn nārācān marmabhedinaḥ<BR>
04,052.003d*0923_001	kṛpaś ca dhanur ādāya tathaivārjunam abhyayāt<BR>
04,052.004a	tān aprāptāñ śitair bāṇair nārācān raktabhojanān<BR>
04,052.004c	kṛpaś ciccheda pārthasya śataśo 'tha sahasraśaḥ<BR>
04,052.004d*0924_001	jīmūta iva gharmānte śaravarṣaṃ vimuñcati<BR>
04,052.004d*0924_002	nandayan suhṛdaḥ sarvān pratyayudhyata phalgunam<BR>
04,052.004d*0924_003	vikṛṣya balavac cāpaṃ pāṇḍavo bhīmavikramaḥ<BR>
04,052.005a	tataḥ pārthaś ca saṃkruddhaś citrān mārgān pradarśayan<BR>
04,052.005c	diśaḥ saṃchādayan bāṇaiḥ pradiśaś ca mahārathaḥ<BR>
04,052.006a	ekacchāyam ivākāśaṃ prakurvan sarvataḥ prabhuḥ<BR>
04,052.006c	pracchādayad ameyātmā pārthaḥ śaraśataiḥ kṛpam<BR>
04,052.006d*0925_001	udgataḥ samaye megho dhārābhir iva parvatam<BR>
04,052.007a	sa śarair arpitaḥ kruddhaḥ śitair agniśikhopamaiḥ<BR>
04,052.007b*0926_001	kṛpo babhūva samare vidhūmo 'gnir iva jvalan<BR>
04,052.007c	tūrṇaṃ śarasahasreṇa pārtham apratimaujasam<BR>
04,052.007e	arpayitvā mahātmānaṃ nanāda samare kṛpaḥ<BR>
04,052.008a	tataḥ kanakapuṅkhāgrair vīraḥ saṃnataparvabhiḥ<BR>
04,052.008b*0927_001	dhanur ādāya vivyādha pārthaṃ daśabhir āśugaiḥ<BR>
04,052.008b*0928_001	bibheda samare pārthaḥ kṛpasya dhvajam uttamam<BR>
04,052.008b*0928_002	tataḥ paścān mahātejā nārācān sūryasaṃnibhān<BR>
04,052.008b*0928_003	jagrāha samare pārtho bhūyo bahuśilīmukhān<BR>
04,052.008b*0928_004	tais tadānīṃ mahābāhuḥ kṛpasya ratharakṣiṇaḥ<BR>
04,052.008b*0928_005	jaghāna kṣatriyaśreṣṭhān yudhyamānān mahābalān<BR>
04,052.008b*0928_006	candraketuḥ suketuś ca citrāśvo maṇimāṃs tathā<BR>
04,052.008b*0928_007	muñjamaulī ca vikrānto hemavarmā bhayāvahaḥ<BR>
04,052.008b*0928_008	suratho 'tirathaś caiva suṣeṇo 'riṣṭa eva ca<BR>
04,052.008b*0928_009	nṛketuś ca sahānīkās te nipetur gatāsavaḥ<BR>
04,052.008c	tvaran gāṇḍīvanirmuktair arjunas tasya vājinaḥ<BR>
04,052.008e	caturbhiś caturas tīkṣṇair avidhyat parameṣubhiḥ<BR>
04,052.009a	te hayā niśitair viddhā jvaladbhir iva pannagaiḥ<BR>
04,052.009c	utpetuḥ sahasā sarve kṛpaḥ sthānād athācyavat<BR>
04,052.010a	cyutaṃ tu gautamaṃ sthānāt samīkṣya kurunandanaḥ<BR>
04,052.010c	nāvidhyat paravīraghno rakṣamāṇo 'sya gauravam<BR>
04,052.011a	sa tu labdhvā punaḥ sthānaṃ gautamaḥ savyasācinam<BR>
04,052.011c	vivyādha daśabhir bāṇais tvaritaḥ kaṅkapatribhiḥ<BR>
04,052.012a	tataḥ pārtho dhanus tasya bhallena niśitena ca<BR>
04,052.012c	cicchedaikena bhūyaś ca hastāc cāpam athāharat<BR>
04,052.013a	athāsya kavacaṃ bāṇair niśitair marmabhedibhiḥ<BR>
04,052.013c	vyadhaman na ca pārtho 'sya śarīram avapīḍayat<BR>
04,052.014a	tasya nirmucyamānasya kavacāt kāya ābabhau<BR>
04,052.014c	samaye mucyamānasya sarpasyeva tanur yathā<BR>
04,052.015a	chinne dhanuṣi pārthena so 'nyad ādāya kārmukam<BR>
04,052.015c	cakāra gautamaḥ sajyaṃ tad adbhutam ivābhavat<BR>
04,052.016a	sa tad apy asya kaunteyaś ciccheda nataparvaṇā<BR>
04,052.016c	evam anyāni cāpāni bahūni kṛtahastavat<BR>
04,052.016e	śāradvatasya ciccheda pāṇḍavaḥ paravīrahā<BR>
04,052.017a	sa chinnadhanur ādāya atha śaktiṃ pratāpavān<BR>
04,052.017c	prāhiṇot pāṇḍuputrāya pradīptām aśanīm iva<BR>
04,052.017d*0929_001	atha śaktiṃ parāmṛśya sūryavaiśvānaraprabhām<BR>
04,052.017d*0929_002	cikṣepa sahasā kruddhaḥ pārthāyādbhutakarmaṇe<BR>
04,052.018a	tām arjunas tadāyāntīṃ śaktiṃ hemavibhūṣitām<BR>
04,052.018c	viyadgatāṃ maholkābhāṃ ciccheda daśabhiḥ śaraiḥ<BR>
04,052.018e	sāpatad daśadhā chinnā bhūmau pārthena dhīmatā<BR>
04,052.018f*0930_001	śaktyāṃ tu vinikṛttāyāṃ virathaḥ śarapīḍitaḥ<BR>
04,052.019a	yugamadhye tu bhallais tu tataḥ sa sadhanuḥ kṛpaḥ<BR>
04,052.019b*0931_001	pragṛhītvā rathas tūrṇaṃ rathād anyan mahādhanuḥ<BR>
04,052.019c	tam āśu niśitaiḥ pārthaṃ bibheda daśabhiḥ śaraiḥ<BR>
04,052.020a	tataḥ pārtho mahātejā viśikhān agnitejasaḥ<BR>
04,052.020c	cikṣepa samare kruddhas trayodaśa śilāśitān<BR>
04,052.020d*0932_001	tān nihatya tataḥ pārtho nimeṣād iva bhārata<BR>
04,052.020d*0932_002	punar anyān samādatta trayodaśa śilīmukhān<BR>
04,052.021a	athāsya yugam ekena caturbhiś caturo hayān<BR>
04,052.021c	ṣaṣṭhena ca śiraḥ kāyāc chareṇa rathasāratheḥ<BR>
04,052.022a	tribhis triveṇuṃ samare dvābhyām akṣau mahābalaḥ<BR>
04,052.022c	dvādaśena tu bhallena cakartāsya dhvajaṃ tathā<BR>
04,052.023a	tato vajranikāśena phalgunaḥ prahasann iva<BR>
04,052.023c	trayodaśenendrasamaḥ kṛpaṃ vakṣasy atāḍayat<BR>
04,052.024a	sa chinnadhanvā viratho hatāśvo hatasārathiḥ<BR>
04,052.024c	gadāpāṇir avaplutya tūrṇaṃ cikṣepa tāṃ gadām<BR>
04,052.024c*0933_001	**** **** rathāt tūrṇam amitrahā<BR>
04,052.024c*0933_002	gadāṃ cikṣepa sahasā pārthāyāmitatejase<BR>
04,052.025a	sā tu muktā gadā gurvī kṛpeṇa supariṣkṛtā<BR>
04,052.025c	arjunena śarair nunnā pratimārgam athāgamat<BR>
04,052.025d*0934_001	atha khaḍgaṃ samuddhṛtya śatacandraṃ ca bhānumat<BR>
04,052.025d*0934_002	iyeṣa pāṇḍavaṃ hantuṃ kṛpo 'laghuparākramaḥ<BR>
04,052.025d*0934_003	sa śaradvatsutas tūrṇaṃ mahācāryaḥ suśikṣitaḥ<BR>
04,052.025d*0934_004	khecaro vicacāraikaḥ kramāc carmāsidhṛg vibhuḥ<BR>
04,052.025d*0934_005	tataḥ kṣurāgraiḥ kaunteyo daśabhiḥ khaḍgacarmaṇī<BR>
04,052.025d*0934_006	nimeṣād iva ciccheda tad adbhutam ivābhavat<BR>
04,052.025d*0934_007	viṣaṇṇavadanas tatra yuddhād apagatodyamaḥ<BR>
04,052.025d*0934_008	aśvatthāmnas tu sa rathaṃ kṛpaḥ samabhipupluve<BR>
04,052.025d*0934_009	svasrīyasya mahātejā jagrāha ca dhanuḥ punaḥ<BR>
04,052.025d*0935_001	tadā gāṇḍīvanirmuktaiḥ khaḍgaṃ tasya nyavārayat<BR>
04,052.025d*0936_001	vināśāt khaḍgacarmaṇoḥ<BR>
04,052.025d*0936_002	dantair dantacchadān daṣṭvā cukopa hṛdi dīrghavat<BR>
04,052.025d*0936_003	bhavatv iti punaś coktvā<BR>
04,052.026a	tato yodhāḥ parīpsantaḥ śāradvatam amarṣaṇam<BR>
04,052.026c	sarvataḥ samare pārthaṃ śaravarṣair avākiran<BR>
04,052.027a	tato virāṭasya sutaḥ savyam āvṛtya vājinaḥ<BR>
04,052.027c	yamakaṃ maṇḍalaṃ kṛtvā tān yodhān pratyavārayat<BR>
04,052.028a	tataḥ kṛpam upādāya virathaṃ te nararṣabhāḥ<BR>
04,052.028c	apājahrur mahāvegāḥ kuntīputrād dhanaṃjayāt<BR>
04,053.000*0937_000	vaiśaṃpāyana uvāca<BR>
04,053.000*0937_001	kṛpe 'panīte droṇas tu pragṛhya sumahad dhanuḥ<BR>
04,053.000*0937_002	abhyadravad anādhṛṣyaḥ śoṇāśvaḥ śvetavāhanam<BR>
04,053.000*0937_003	sa tu rukmarathaṃ dṛṣṭvā gurum āyāntam antikāt<BR>
04,053.000*0937_004	arjuno rathināṃ śreṣṭha uttaraṃ vākyam abravīt<BR>
04,053.001	arjuna uvāca<BR>
04,053.001a	yatraiṣā kāñcanī vedī pradīptāgniśikhopamā<BR>
04,053.001c	ucchritā kāñcane daṇḍe patākābhir alaṃkṛtā<BR>
04,053.001e	tatra māṃ vaha bhadraṃ te droṇānīkāya māriṣa<BR>
04,053.001f*0938_001	bhāradvājena yotsye 'ham ācāryeṇa mahātmanā<BR>
04,053.001f@048_0000	vaiśaṃpāyanaḥ<BR>
04,053.001f@048_0001	jitaṃ vaikartanaṃ dṛṣṭvā pārtho vairāṭim abravīt<BR>
04,053.001f@048_0002	sthiro bhava tvaṃ saṃgrāme jayo 'smākaṃ nṛpātmaja<BR>
04,053.001f@048_0003	yāvac chaṅkham upādhmāsye dviṣatāṃ romaharṣaṇam<BR>
04,053.001f@048_0004	aviklavam asaṃbhrāntam avyagrahṛdayekṣaṇam<BR>
04,053.001f@048_0005	yāhi śīghraṃ yato droṇo mamācāryo mahārathaḥ<BR>
04,053.001f@048_0006	tathā saṃkrīḍamānasya arjunasya raṇājire<BR>
04,053.001f@048_0007	balaṃ sattvaṃ ca tejaś ca lāghavaṃ cāpy avardhata<BR>
04,053.001f@048_0008	uttaraḥ<BR>
04,053.001f@048_0008	tac cādbhutam abhiprekṣya bhayam uttaram āviśat<BR>
04,053.001f@048_0009	astrāṇāṃ tava divyānāṃ śaraughān kṣipataś ca te<BR>
04,053.001f@048_0010	mano me muhyate 'tyarthaṃ tava dṛṣṭvā parākramam<BR>
04,053.001f@048_0011	dvaidhībhūtaṃ mano mahyaṃ bhayād bharatasattama<BR>
04,053.001f@048_0012	adṛṣṭapūrvaṃ paśyāmi tava gāṇḍīvanisvanam<BR>
04,053.001f@048_0013	tava bāhubalaṃ caiva dhanuḥ prākarṣato bahu<BR>
04,053.001f@048_0014	vaiśaṃpāyanaḥ<BR>
04,053.001f@048_0014	tava tejo durādharṣaṃ yathā viṣṇos trivikrame<BR>
04,053.001f@048_0015	tam uttaraś citram avekṣya gāṇḍivaṃ<BR>
04,053.001f@048_0016	śarāṃś ca muktān sahasā kirīṭinā<BR>
04,053.001f@048_0017	bhīto 'bravīd arjunam ājimadhye<BR>
04,053.001f@048_0018	nāhaṃ tavāśvān viṣahe niyantum<BR>
04,053.001f@048_0019	tam abravīd īṣad iva prahasya<BR>
04,053.001f@048_0020	gāṇḍīvadhanvā dviṣatāṃ nihantā<BR>
04,053.001f@048_0021	mayā sahāyena kuto 'sti te bhayaṃ<BR>
04,053.001f@048_0022	praihy uttarāśvān upamantrya vāhaya<BR>
04,053.001f@048_0023	āśvāsitas tena dhanaṃjayena<BR>
04,053.001f@048_0024	vairāṭir aśvān pratutoda śīghram<BR>
04,053.001f@048_0025	dhanaṃjayaś cāpi nikṛṣya cāpaṃ<BR>
04,053.001f@048_0026	viṣphārayām āsa mahendrakalpaḥ<BR>
04,053.001f@048_0027	uttaraṃ caiva bībhatsur abravīt punar arjunaḥ<BR>
04,053.001f@048_0028	na bhetavyaṃ mayā sārdhaṃ tāta saṃgrāmamūrdhani<BR>
04,053.001f@048_0029	rājaputro 'si bhadraṃ te kule mahati mātsyake<BR>
04,053.001f@048_0030	jātas tvaṃ kṣatriyakule na viṣīditum arhasi<BR>
04,053.001f@048_0031	dhṛtiṃ kṛtvā suvipulāṃ rājaputra rathaṃ mama<BR>
04,053.001f@048_0032	yudhyamānasya samare śatrubhiḥ saha vāhaya<BR>
04,053.001f@048_0033	uktvā tam evaṃ bībhatsur arjunaḥ punar abravīt<BR>
04,053.001f@048_0034	pāṇḍavo rathināṃ śreṣṭho bhāradvājaṃ samīkṣya tu<BR>
04,053.002a	aśvāḥ śoṇāḥ prakāśante bṛhantaś cāruvāhinaḥ<BR>
04,053.002c	snigdhavidrumasaṃkāśās tāmrāsyāḥ priyadarśanāḥ<BR>
04,053.002e	yuktā rathavare yasya sarvaśikṣāviśāradāḥ<BR>
04,053.002f*0939_001	yatto rathavare śūraḥ sarvaśastrabhṛtāṃ varaḥ<BR>
04,053.003a	dīrghabāhur mahātejā balarūpasamanvitaḥ<BR>
04,053.003c	sarvalokeṣu vikhyāto bhāradvājaḥ pratāpavān<BR>
04,053.004a	buddhyā tulyo hy uśanasā bṛhaspatisamo naye<BR>
04,053.004c	vedās tathaiva catvāro brahmacaryaṃ tathaiva ca<BR>
04,053.005a	sasaṃhārāṇi divyāni sarvāṇy astrāṇi māriṣa<BR>
04,053.005c	dhanurvedaś ca kārtsnyena yasmin nityaṃ pratiṣṭhitaḥ<BR>
04,053.005d*0940_001	purāṇam itihāsaṃ ca arthavidyā ca mānavī<BR>
04,053.006a	kṣamā damaś ca satyaṃ ca ānṛśaṃsyam athārjavam<BR>
04,053.006c	ete cānye ca bahavo guṇā yasmin dvijottame<BR>
04,053.006d*0941_001	yasyāham iṣṭaḥ satataṃ mama ceṣṭaḥ sadā ca yaḥ<BR>
04,053.007a	tenāhaṃ yoddhum icchāmi mahābhāgena saṃyuge<BR>
04,053.007c	tasmāt tvaṃ prāpayācāryaṃ kṣipram uttara vāhaya<BR>
04,053.007d*0942_001	aparaṃ paśya saṃgrāmam adbhutaṃ mama tasya ca<BR>
04,053.008	vaiśaṃpāyana uvāca<BR>
04,053.008a	arjunenaivam uktas tu vairāṭir hemabhūṣitān<BR>
04,053.008c	codayām āsa tān aśvān bhāradvājarathaṃ prati<BR>
04,053.009a	tam āpatantaṃ vegena pāṇḍavaṃ rathināṃ varam<BR>
04,053.009c	droṇaḥ pratyudyayau pārthaṃ matto mattam iva dvipam<BR>
04,053.009d*0943_001	sa tu rukmarathaṃ dṛṣṭvā kaunteyaṃ samabhidrutam<BR>
04,053.009d*0943_002	ācāryaṃ taṃ mahābāhuḥ prāñjalir vākyam abravīt<BR>
04,053.010a	tataḥ prādhmāpayac chaṅkhaṃ bherīśatanināditam<BR>
04,053.010c	pracukṣubhe balaṃ sarvam uddhūta iva sāgaraḥ<BR>
04,053.011a	atha śoṇān sadaśvāṃs tān haṃsavarṇair manojavaiḥ<BR>
04,053.011c	miśritān samare dṛṣṭvā vyasmayanta raṇe janāḥ<BR>
04,053.012a	tau rathau vīryasaṃpannau dṛṣṭvā saṃgrāmamūrdhani<BR>
04,053.012c	ācāryaśiṣyāv ajitau kṛtavidyau manasvinau<BR>
04,053.013a	samāśliṣṭau tadānyonyaṃ droṇapārthau mahābalau<BR>
04,053.013c	dṛṣṭvā prākampata muhur bharatānāṃ mahad balam<BR>
04,053.014a	harṣayuktas tathā pārthaḥ prahasann iva vīryavān<BR>
04,053.014c	rathaṃ rathena droṇasya samāsādya mahārathaḥ<BR>
04,053.015a	abhivādya mahābāhuḥ sāntvapūrvam idaṃ vacaḥ<BR>
04,053.015c	uvāca ślakṣṇayā vācā kaunteyaḥ paravīrahā<BR>
04,053.016a	uṣitāḥ sma vane vāsaṃ pratikarma cikīrṣavaḥ<BR>
04,053.016c	kopaṃ nārhasi naḥ kartuṃ sadā samaradurjaya<BR>
04,053.017a	ahaṃ tu prahṛte pūrvaṃ prahariṣyāmi te 'nagha<BR>
04,053.017c	iti me vartate buddhis tad bhavān kartum arhati<BR>
04,053.018a	tato 'smai prāhiṇod droṇaḥ śarān adhikaviṃśatim<BR>
04,053.018c	aprāptāṃś caiva tān pārthaś ciccheda kṛtahastavat<BR>
04,053.019a	tataḥ śarasahasreṇa rathaṃ pārthasya vīryavān<BR>
04,053.019c	avākirat tato droṇaḥ śīghram astraṃ vidarśayan<BR>
04,053.019d*0944_001	hayāṃś ca rajataprakhyān kaṅkapatraiḥ śilāśitaiḥ<BR>
04,053.019d*0944_002	avākirad ameyātmā pārthaṃ saṃkopayann iva<BR>
04,053.020a	evaṃ pravavṛte yuddhaṃ bhāradvājakirīṭinoḥ<BR>
04,053.020c	samaṃ vimuñcatoḥ saṃkhye viśikhān dīptatejasaḥ<BR>
04,053.021a	tāv ubhau khyātakarmāṇāv ubhau vāyusamau jave<BR>
04,053.021c	ubhau divyāstraviduṣāv ubhāv uttamatejasau<BR>
04,053.021e	kṣipantau śarajālāni mohayām āsatur nṛpān<BR>
04,053.021f*0945_001	arjunaṃ vā vinā droṇāt ko 'nyo yoddhuṃ raṇe 'rhati<BR>
04,053.022a	vyasmayanta tato yodhāḥ sarve tatra samāgatāḥ<BR>
04,053.022c	śarān visṛjatos tūrṇaṃ sādhu sādhv iti pūjayan<BR>
04,053.023a	droṇaṃ hi samare ko 'nyo yoddhum arhati phalgunāt<BR>
04,053.023c	raudraḥ kṣatriyadharmo 'yaṃ guruṇā yad ayudhyata<BR>
04,053.023e	ity abruvañ janās tatra saṃgrāmaśirasi sthitāḥ<BR>
04,053.024a	vīrau tāv api saṃrabdhau saṃnikṛṣṭau mahārathau<BR>
04,053.024c	chādayetāṃ śaravrātair anyonyam aparājitau<BR>
04,053.024d*0946_001	saṃyuge saṃcakāśetāṃ kālasūryāv ivoditau<BR>
04,053.025a	visphārya sumahac cāpaṃ hemapṛṣṭhaṃ durāsadam<BR>
04,053.025c	saṃrabdho 'tha bharadvājaḥ phalgunaṃ pratyayudhyata<BR>
04,053.026a	sa sāyakamayair jālair arjunasya rathaṃ prati<BR>
04,053.026c	bhānumadbhiḥ śilādhautair bhānoḥ pracchādayat prabhām<BR>
04,053.027a	pārthaṃ ca sa mahābāhur mahāvegair mahārathaḥ<BR>
04,053.027c	vivyādha niśitair bāṇair megho vṛṣṭyeva parvatam<BR>
04,053.027d*0947_001	kālamegha ivoṣṇānte phalgunaḥ samavākirat<BR>
04,053.027d*0947_002	tasya jāmbūnadamayaiḥ śitaiś cāpacyutaiḥ śaraiḥ<BR>
04,053.027d*0947_003	pracchādayad rathaśreṣṭhaṃ bhāradvājo 'rjunasya vai<BR>
04,053.028a	tathaiva divyaṃ gāṇḍīvaṃ dhanur ādāya pāṇḍavaḥ<BR>
04,053.028c	śatrughnaṃ vegavad dhṛṣṭo bhārasādhanam uttamam<BR>
04,053.028d*0948_001	śobhate sma mahābāhur gāṇḍīvaṃ vikṣipan dhanuḥ<BR>
04,053.028e	visasarja śarāṃś citrān suvarṇavikṛtān bahūn<BR>
04,053.029a	nāśayañ śaravarṣāṇi bhāradvājasya vīryavān<BR>
04,053.029c	tūrṇaṃ cāpavinirmuktais tad adbhutam ivābhavat<BR>
04,053.030a	sa rathena caran pārthaḥ prekṣaṇīyo dhanaṃjayaḥ<BR>
04,053.030c	yugapad dikṣu sarvāsu sarvaśastrāṇy adarśayat<BR>
04,053.030d*0949_001	ādadānaṃ śarān ghorān saṃdadhānaṃ ca pāṇḍavam<BR>
04,053.030d*0949_002	visṛjantaṃ ca kaunteyaṃ na sma paśyanti lāghavāt<BR>
04,053.031a	ekacchāyam ivākāśaṃ bāṇaiś cakre samantataḥ<BR>
04,053.031c	nādṛśyata tadā droṇo nīhāreṇeva saṃvṛtaḥ<BR>
04,053.031d*0950_001	marīcivikacasyeva rājan bhānumato vapuḥ<BR>
04,053.031d*0950_002	āsīt pārthasya sumahad vapuḥ śaraśatārciṣaḥ<BR>
04,053.031d*0950_003	kṣipataḥ śarajālāni kaunteyasya mahātmanaḥ<BR>
04,053.032a	tasyābhavat tadā rūpaṃ saṃvṛtasya śarottamaiḥ<BR>
04,053.032c	jājvalyamānasya yathā parvatasyeva sarvataḥ<BR>
04,053.033a	dṛṣṭvā tu pārthasya raṇe śaraiḥ svaratham āvṛtam<BR>
04,053.033c	sa visphārya dhanuś citraṃ meghastanitanisvanam<BR>
04,053.033d*0951_001	asakṛn muñcato bāṇān dadṛśuḥ kuravo yudhi<BR>
04,053.033d*0951_002	dikṣu sarvāsu vipulaḥ śuśruve caratas tadā<BR>
04,053.033d*0951_003	droṇasyāpi dhanur ghoṣo vidyutstanitanisvanaḥ<BR>
04,053.033d*0951_004	abhavad vismayakaraḥ sainyānāṃ bharatarṣabha<BR>
04,053.034a	agnicakropamaṃ ghoraṃ vikarṣan paramāyudham<BR>
04,053.034c	vyaśātayac charāṃs tāṃs tu droṇaḥ samitiśobhanaḥ<BR>
04,053.034d*0952_001	babhāse timiraṃ vyomni vidhūya savitā yathā<BR>
04,053.034e	mahān abhūt tataḥ śabdo vaṃśānām iva dahyatām<BR>
04,053.035a	jāmbūnadamayaiḥ puṅkhaiś citracāpavarātigaiḥ<BR>
04,053.035c	prācchādayad ameyātmā diśaḥ sūryasya ca prabhām<BR>
04,053.036a	tataḥ kanakapuṅkhānāṃ śarāṇāṃ nataparvaṇām<BR>
04,053.036c	viyaccarāṇāṃ viyati dṛśyante bahuśaḥ prajāḥ<BR>
04,053.037a	droṇasya puṅkhasaktāś ca prabhavantaḥ śarāsanāt<BR>
04,053.037c	eko dīrgha ivādṛśyad ākāśe saṃhataḥ śaraḥ<BR>
04,053.037d*0953_001	ākāśe samadṛśyanta haṃsānām iva paṅktayaḥ<BR>
04,053.038a	evaṃ tau svarṇavikṛtān vimuñcantau mahāśarān<BR>
04,053.038c	ākāśaṃ saṃvṛtaṃ vīrāv ulkābhir iva cakratuḥ<BR>
04,053.039a	śarās tayoś ca vibabhuḥ kaṅkabarhiṇavāsasaḥ<BR>
04,053.039c	paṅktyaḥ śaradi khasthānāṃ haṃsānāṃ caratām iva<BR>
04,053.040a	yuddhaṃ samabhavat tatra susaṃrabdhaṃ mahātmanoḥ<BR>
04,053.040c	droṇapāṇḍavayor ghoraṃ vṛtravāsavayor iva<BR>
04,053.041a	tau gajāv iva cāsādya viṣāṇāgraiḥ parasparam<BR>
04,053.041c	śaraiḥ pūrṇāyatotsṛṣṭair anyonyam abhijaghnatuḥ<BR>
04,053.042a	tau vyavāharatāṃ śūrau saṃrabdhau raṇaśobhinau<BR>
04,053.042c	udīrayantau samare divyāny astrāṇi bhāgaśaḥ<BR>
04,053.042d*0954_001	pārthas tu samare śūro darśayan vīryam ātmanaḥ<BR>
04,053.042d*0954_002	sa mahāstrair mahātmānaṃ droṇaṃ prācchādayac charaiḥ<BR>
04,053.043a	atha tv ācāryamukhyena śarān sṛṣṭāñ śilāśitān<BR>
04,053.043c	nyavārayac chitair bāṇair arjuno jayatāṃ varaḥ<BR>
04,053.044a	darśayann aindrir ātmānam ugram ugraparākramaḥ<BR>
04,053.044c	iṣubhis tūrṇam ākāśaṃ bahubhiś ca samāvṛṇot<BR>
04,053.045a	jighāṃsantaṃ naravyāghram arjunaṃ tigmatejasam<BR>
04,053.045b*0955_001	vivyādha niśitair droṇaḥ śaraiḥ saṃnataparvabhiḥ<BR>
04,053.045b*0955_002	hṛṣṭaḥ samabhavad droṇo raṇaśauṇḍaḥ pratāpavān<BR>
04,053.045c	ācāryamukhyaḥ samare droṇaḥ śastrabhṛtāṃ varaḥ<BR>
04,053.045e	arjunena sahākrīḍac charaiḥ saṃnataparvabhiḥ<BR>
04,053.046a	divyāny astrāṇi muñcantaṃ bhāradvājaṃ mahāraṇe<BR>
04,053.046c	astrair astrāṇi saṃvārya phalgunaḥ samayodhayat<BR>
04,053.047a	tayor āsīt saṃprahāraḥ kruddhayor narasiṃhayoḥ<BR>
04,053.047c	amarṣiṇos tadānyonyaṃ devadānavayor iva<BR>
04,053.047d*0956_001	darśayetāṃ mahāstrāṇi bhāradvājārjunau raṇe<BR>
04,053.048a	aindraṃ vāyavyam āgneyam astram astreṇa pāṇḍavaḥ<BR>
04,053.048c	droṇena muktaṃ muktaṃ tu grasate sma punaḥ punaḥ<BR>
04,053.049a	evaṃ śūrau maheṣvāsau visṛjantau śitāñ śarān<BR>
04,053.049c	ekacchāyaṃ cakratus tāv ākāśaṃ śaravṛṣṭibhiḥ<BR>
04,053.050a	tato 'rjunena muktānāṃ patatāṃ ca śarīriṣu<BR>
04,053.050c	parvateṣv iva vajrāṇāṃ śarāṇāṃ śrūyate svanaḥ<BR>
04,053.051a	tato nāgā rathāś caiva sādinaś ca viśāṃ pate<BR>
04,053.051c	śoṇitāktā vyadṛśyanta puṣpitā iva kiṃśukāḥ<BR>
04,053.051d*0957_001	aśokānāṃ vanānīva channāni kusumair navaiḥ<BR>
04,053.051d*0957_002	rejuḥ pārthaśarais tatra tadā sainyāni bhārata<BR>
04,053.052a	bāhubhiś ca sakeyūrair vicitraiś ca mahārathaiḥ<BR>
04,053.052c	suvarṇacitraiḥ kavacair dhvajaiś ca vinipātitaiḥ<BR>
04,053.053a	yodhaiś ca nihatais tatra pārthabāṇaprapīḍitaiḥ<BR>
04,053.053c	balam āsīt samudbhrāntaṃ droṇārjunasamāgame<BR>
04,053.054a	vidhunvānau tu tau vīrau dhanuṣī bhārasādhane<BR>
04,053.054c	ācchādayetām anyonyaṃ titakṣantau raṇeṣubhiḥ<BR>
04,053.054d*0958_001	tayoḥ samabhavad yuddhaṃ tumulaṃ bharatarṣabha<BR>
04,053.054d*0958_002	droṇakaunteyayos tatra balivāsavayor iva<BR>
04,053.054d*0958_003	atha pūrṇāyatotsṛṣṭaiḥ śaraiḥ saṃnataparvabhiḥ<BR>
04,053.054d*0958_004	vyadārayetām anyonyaṃ prāṇadyūte pravartite<BR>
04,053.055a	athāntarikṣe nādo 'bhūd droṇaṃ tatra praśaṃsatām<BR>
04,053.055c	duṣkaraṃ kṛtavān droṇo yad arjunam ayodhayat<BR>
04,053.056a	pramāthinaṃ mahāvīryaṃ dṛḍhamuṣṭiṃ durāsadam<BR>
04,053.056c	jetāraṃ devadaityānāṃ sarpāṇāṃ ca mahāratham<BR>
04,053.057a	aviśramaṃ ca śikṣāṃ ca lāghavaṃ dūrapātitām<BR>
04,053.057c	pārthasya samare dṛṣṭvā droṇasyābhūc ca vismayaḥ<BR>
04,053.057d*0959_001	tatpravṛttaṃ ciraṃ ghoraṃ tayor yuddhaṃ mahātmanoḥ<BR>
04,053.057d*0959_002	avartata mahāraudraṃ lokasaṃkṣobhakārakam<BR>
04,053.058a	atha gāṇḍīvam udyamya divyaṃ dhanur amarṣaṇaḥ<BR>
04,053.058c	vicakarṣa raṇe pārtho bāhubhyāṃ bharatarṣabha<BR>
04,053.059a	tasya bāṇamayaṃ varṣaṃ śalabhānām ivāyatam<BR>
04,053.059b*0960_001	dṛṣṭvā te vismitāḥ sarve sādhu sādhv ity apūjayan<BR>
04,053.059c	na ca bāṇāntare vāyur asya śaknoti sarpitum<BR>
04,053.060a	aniśaṃ saṃdadhānasya śarān utsṛjatas tadā<BR>
04,053.060c	dadṛśe nāntaraṃ kiṃ cit pārthasyādadato 'pi ca<BR>
04,053.061a	tathā śīghrāstrayuddhe tu vartamāne sudāruṇe<BR>
04,053.061c	śīghrāc chīghrataraṃ pārthaḥ śarān anyān udīrayat<BR>
04,053.062a	tataḥ śatasahasrāṇi śarāṇāṃ nataparvaṇām<BR>
04,053.062c	yugapat prāpataṃs tatra droṇasya ratham antikāt<BR>
04,053.063a	avakīryamāṇe droṇe tu śarair gāṇḍīvadhanvanā<BR>
04,053.063c	hāhākāro mahān āsīt sainyānāṃ bharatarṣabha<BR>
04,053.064a	pāṇḍavasya tu śīghrāstraṃ maghavān samapūjayat<BR>
04,053.064c	gandharvāpsarasaś caiva ye ca tatra samāgatāḥ<BR>
04,053.064d*0961_001	droṇaṃ yuddhārṇave magnaṃ dṛṣṭvā putraḥ pratāpavān<BR>
04,053.065a	tato vṛndena mahatā rathānāṃ rathayūthapaḥ<BR>
04,053.065c	ācāryaputraḥ sahasā pāṇḍavaṃ pratyavārayat<BR>
04,053.066a	aśvatthāmā tu tat karma hṛdayena mahātmanaḥ<BR>
04,053.066c	pūjayām āsa pārthasya kopaṃ cāsyākarod bhṛśam<BR>
04,053.067a	sa manyuvaśam āpannaḥ pārtham abhyadravad raṇe<BR>
04,053.067c	kirañ śarasahasrāṇi parjanya iva vṛṣṭimān<BR>
04,053.068a	āvṛtya tu mahābāhur yato drauṇis tato hayān<BR>
04,053.068c	antaraṃ pradadau pārtho droṇasya vyapasarpitum<BR>
04,053.069a	sa tu labdhvāntaraṃ tūrṇam apāyāj javanair hayaiḥ<BR>
04,053.069c	chinnavarmadhvajaḥ śūro nikṛttaḥ parameṣubhiḥ<BR>
04,053.069d*0962_001	parājite raṇe droṇe droṇaputraḥ samāgataḥ<BR>
04,053.069d*0962_002	sadaṇḍa iva raktākṣaḥ kṛtāntaḥ samare sthitaḥ<BR>
04,054.001	vaiśaṃpāyana uvāca<BR>
04,054.001*0963_001	tato drauṇir mahāvīryaḥ prayayāv arjunaṃ prati<BR>
04,054.001a	taṃ pārthaḥ pratijagrāha vāyuvegam ivoddhatam<BR>
04,054.001c	śarajālena mahatā varṣamāṇam ivāmbudam<BR>
04,054.002a	tayor devāsurasamaḥ saṃnipāto mahān abhūt<BR>
04,054.002c	kiratoḥ śarajālāni vṛtravāsavayor iva<BR>
04,054.003a	na sma sūryas tadā bhāti na ca vāti samīraṇaḥ<BR>
04,054.003c	śaragāḍhe kṛte vyomni chāyābhūte samantataḥ<BR>
04,054.004a	mahāṃś caṭacaṭāśabdo yodhayor hanyamānayoḥ<BR>
04,054.004c	dahyatām iva veṇūnām āsīt parapuraṃjaya<BR>
04,054.005a	hayān asyārjunaḥ sarvān kṛtavān alpajīvitān<BR>
04,054.005c	sa rājan na prajānāti diśaṃ kāṃ cana mohitaḥ<BR>
04,054.006a	tato drauṇir mahāvīryaḥ pārthasya vicariṣyataḥ<BR>
04,054.006c	vivaraṃ sūkṣmam ālokya jyāṃ ciccheda kṣureṇa ha<BR>
04,054.006e	tad asyāpūjayan devāḥ karma dṛṣṭvātimānuṣam<BR>
04,054.006f*0964_001	na śakto 'nyaḥ pumān sthātum ṛte pārthaṃ dhanaṃjayam<BR>
04,054.006f*0965_001	droṇo bhīṣmaś ca karṇaś ca kṛpaś caiva mahārathaḥ<BR>
04,054.006f*0966_001	sādhu sādhv iti bhāṣanto pūjayan karma tasya tat<BR>
04,054.007a	tato drauṇir dhanūṃṣy aṣṭau vyapakramya nararṣabham<BR>
04,054.007c	punar abhyāhanat pārthaṃ hṛdaye kaṅkapatribhiḥ<BR>
04,054.008a	tataḥ pārtho mahābāhuḥ prahasya svanavat tadā<BR>
04,054.008c	yojayām āsa navayā maurvyā gāṇḍīvam ojasā<BR>
04,054.008d*0967_001	taṃ dṛṣṭvā kruddham āyāntaṃ prabhinnam iva kuñjaram<BR>
04,054.008d*0967_002	kruddhaḥ samāhvayām āsa drauṇir yuddhāya bhārata<BR>
04,054.009a	tato 'rdhacandram āvṛtya tena pārthaḥ samāgamat<BR>
04,054.009b*0968_001	ciccheda tasya cāpaṃ ca sūtaṃ cāśvān rathasya vai<BR>
04,054.009b*0968_002	vivyādha niśitaiś cāpi śarair āśīviṣopamaiḥ<BR>
04,054.009b*0968_003	so 'nyaṃ rathaṃ samāsthāya pratyayād rathipuṃgavaḥ<BR>
04,054.009c	vāraṇeneva mattena matto vāraṇayūthapaḥ<BR>
04,054.010a	tataḥ pravavṛte yuddhaṃ pṛthivyām ekavīrayoḥ<BR>
04,054.010c	raṇamadhye dvayor eva sumahal lomaharṣaṇam<BR>
04,054.011a	tau vīrau kuravaḥ sarve dadṛśur vismayānvitāḥ<BR>
04,054.011c	yudhyamānau mahātmānau yūthapāv iva saṃgatau<BR>
04,054.012a	tau samājaghnatur vīrāv anyonyaṃ puruṣarṣabhau<BR>
04,054.012c	śarair āśīviṣākārair jvaladbhir iva pannagaiḥ<BR>
04,054.013a	akṣayyāv iṣudhī divyau pāṇḍavasya mahātmanaḥ<BR>
04,054.013c	tena pārtho raṇe śūras tasthau girir ivācalaḥ<BR>
04,054.014a	aśvatthāmnaḥ punar bāṇāḥ kṣipram abhyasyato raṇe<BR>
04,054.014c	jagmuḥ parikṣayaṃ śīghram abhūt tenādhiko 'rjunaḥ<BR>
04,054.015a	tataḥ karṇo mahac cāpaṃ vikṛṣyābhyadhikaṃ ruṣā<BR>
04,054.015c	avākṣipat tataḥ śabdo hāhākāro mahān abhūt<BR>
04,054.016a	tatra cakṣur dadhe pārtho yatra visphāryate dhanuḥ<BR>
04,054.016c	dadarśa tatra rādheyaṃ tasya kopo 'tyavīvṛdhat<BR>
04,054.017a	sa roṣavaśam āpannaḥ karṇam eva jighāṃsayā<BR>
04,054.017c	avaikṣata vivṛttābhyāṃ netrābhyāṃ kurupuṃgavaḥ<BR>
04,054.018a	tathā tu vimukhe pārthe droṇaputrasya sāyakān<BR>
04,054.018c	tvaritāḥ puruṣā rājann upājahruḥ sahasraśaḥ<BR>
04,054.019a	utsṛjya ca mahābāhur droṇaputraṃ dhanaṃjayaḥ<BR>
04,054.019c	abhidudrāva sahasā karṇam eva sapatnajit<BR>
04,054.020a	tam abhidrutya kaunteyaḥ krodhasaṃraktalocanaḥ<BR>
04,054.020c	kāmayan dvairathe yuddham idaṃ vacanam abravīt<BR>
04,055.001	arjuna uvāca<BR>
04,055.001a	karṇa yat te sabhāmadhye bahu vācā vikatthitam<BR>
04,055.001c	na me yudhi samo 'stīti tad idaṃ pratyupasthitam<BR>
04,055.001d*0969_001	so 'dya karṇa mayā sārdhaṃ vyavahṛtya mahāmṛdhe<BR>
04,055.001d*0969_002	jñāsyasy avaram ātmānaṃ na cānyān avamanyase<BR>
04,055.002a	avocaḥ paruṣā vāco dharmam utsṛjya kevalam<BR>
04,055.002c	idaṃ tu duṣkaraṃ manye yad idaṃ te cikīrṣitam<BR>
04,055.003a	yat tvayā kathitaṃ pūrvaṃ mām anāsādya kiṃ cana<BR>
04,055.003c	tad adya kuru rādheya kurumadhye mayā saha<BR>
04,055.004a	yat sabhāyāṃ sma pāñcālīṃ kliśyamānāṃ durātmabhiḥ<BR>
04,055.004c	dṛṣṭavān asi tasyādya phalam āpnuhi kevalam<BR>
04,055.005a	dharmapāśanibaddhena yan mayā marṣitaṃ purā<BR>
04,055.005c	tasya rādheya kopasya vijayaṃ paśya me mṛdhe<BR>
04,055.005d*0970_001	vane dvādaśa varṣāṇi yāni soḍhāni durmate<BR>
04,055.005d*0970_002	tasyādya pratikopasya phalaṃ prāpnuhi saṃprati<BR>
04,055.006a	ehi karṇa mayā sārdhaṃ pratipadyasva saṃgaram<BR>
04,055.006c	prekṣakāḥ kuravaḥ sarve bhavantu sahasainikāḥ<BR>
04,055.007	karṇa uvāca<BR>
04,055.007a	bravīṣi vācā yat pārtha karmaṇā tat samācara<BR>
04,055.007c	atiśete hi vai vācaṃ karmeti prathitaṃ bhuvi<BR>
04,055.008a	yat tvayā marṣitaṃ pūrvaṃ tad aśaktena marṣitam<BR>
04,055.008c	iti gṛhṇāmi tat pārtha tava dṛṣṭvāparākramam<BR>
04,055.009a	dharmapāśanibaddhena yadi te marṣitaṃ purā<BR>
04,055.009c	tathaiva baddham ātmānam abaddham iva manyase<BR>
04,055.010a	yadi tāvad vane vāso yathoktaś caritas tvayā<BR>
04,055.010c	tat tvaṃ dharmārthavit kliṣṭaḥ samayaṃ bhettum icchasi<BR>
04,055.011a	yadi śakraḥ svayaṃ pārtha yudhyate tava kāraṇāt<BR>
04,055.011c	tathāpi na vyathā kā cin mama syād vikramiṣyataḥ<BR>
04,055.012a	ayaṃ kaunteya kāmas te nacirāt samupasthitaḥ<BR>
04,055.012c	yotsyase tvaṃ mayā sārdham adya drakṣyasi me balam<BR>
04,055.013	arjuna uvāca<BR>
04,055.013a	idānīm eva tāvat tvam apayāto raṇān mama<BR>
04,055.013c	tena jīvasi rādheya nihatas tv anujas tava<BR>
04,055.013d*0971_001	khadyoto dyotate tāvad yāvan nodayate śaśī<BR>
04,055.013d*0971_002	udite ca sahasrāṃśau na khadyoto na candramāḥ<BR>
04,055.013d*0971_003	prākṛtān puruṣāñ jitvā vṛthā te karṇa garjitam<BR>
04,055.014a	bhrātaraṃ ghātayitvā ca tyaktvā raṇaśiraś ca kaḥ<BR>
04,055.014c	tvad anyaḥ puruṣaḥ satsu brūyād evaṃ vyavasthitaḥ<BR>
04,055.015	vaiśaṃpāyana uvāca<BR>
04,055.015a	iti karṇaṃ bruvann eva bībhatsur aparājitaḥ<BR>
04,055.015c	abhyayād visṛjan bāṇān kāyāvaraṇabhedinaḥ<BR>
04,055.016a	pratijagrāha tān karṇaḥ śarān agniśikhopamān<BR>
04,055.016c	śaravarṣeṇa mahatā varṣamāṇa ivāmbudaḥ<BR>
04,055.016d*0972_001	abhiyāya hi bībhatsur gāṇḍīvaṃ vikṣipan dhanuḥ<BR>
04,055.016d*0972_002	jighāṃsuḥ samare karṇaṃ visasarja śarān bahūn<BR>
04,055.016d*0972_003	(cf. 16a)  taṃ karṇaḥ pratijagrāha vāyuvegam ivācalaḥ<BR>
04,055.016d*0972_004	(cf. 16cd) śarajālena mahatā varṣamāṇam ivāmbudam<BR>
04,055.016d*0972_005	tayor devāsurasamaḥ saṃnipāto 'bhavan mahān<BR>
04,055.016d*0972_006	kiratoḥ śarajālāni nirākāśam anantaram<BR>
04,055.017a	utpetuḥ śarajālāni ghorarūpāṇi sarvaśaḥ<BR>
04,055.017b*0973_001	vavarṣa ca rajo bhaumaṃ karṇapārthasamāgame<BR>
04,055.017b*0973_002	na sma sūryaḥ pratapati na ca vāti samīraṇaḥ<BR>
04,055.017b*0973_003	śarapracchāditaṃ vyoma chāyābhūtam ivābhavat<BR>
04,055.017b*0973_004	gāṇḍīvasya ca nirghoṣaḥ karṇasya dhanuṣas tathā<BR>
04,055.017b*0973_005	dahyatām iva veṇūnām āsīt paramadāruṇaḥ<BR>
04,055.017b*0973_006	arjunas tu hayān nāgān rathāṃś ca vinipātayan<BR>
04,055.017b*0973_007	kṣobhayām āsa tat sainyaṃ karṇaṃ vivyādha cāsakṛt<BR>
04,055.017c	avidhyad aśvān bāhvoś ca hastāvāpaṃ pṛthak pṛthak<BR>
04,055.018a	so 'mṛṣyamāṇaḥ karṇasya niṣaṅgasyāvalambanam<BR>
04,055.018c	ciccheda niśitāgreṇa śareṇa nataparvaṇā<BR>
04,055.019a	upāsaṅgād upādāya karṇo bāṇān athāparān<BR>
04,055.019c	vivyādha pāṇḍavaṃ haste tasya muṣṭir aśīryata<BR>
04,055.020a	tataḥ pārtho mahābāhuḥ karṇasya dhanur acchinat<BR>
04,055.020c	sa śaktiṃ prāhiṇot tasmai tāṃ pārtho vyadhamac charaiḥ<BR>
04,055.020d*0974_001	chinnadhanvā tataḥ karṇaḥ śaktiṃ cikṣepa vegavān<BR>
04,055.020d*0974_002	tāṃ śaktiṃ samare pārthaś ciccheda niśitaiḥ śaraiḥ<BR>
04,055.021a	tato 'bhipetur bahavo rādheyasya padānugāḥ<BR>
04,055.021c	tāṃś ca gāṇḍīvanirmuktaiḥ prāhiṇod yamasādanam<BR>
04,055.021d*0975_001	aśeratāvṛtya mahīṃ samagrāṃ<BR>
04,055.021d*0975_002	pārtheṣumārgeṣu mahādvipendrāḥ<BR>
04,055.021d*0975_003	hiraṇyakakṣyāḥ śarajālacitrā<BR>
04,055.021d*0975_004	yathā nagāḥ pāvakajālanaddhāḥ<BR>
04,055.021d*0975_005	taṃ śatrusenāṅganibarhaṇāni<BR>
04,055.021d*0975_006	karmāṇi kurvantam amānuṣāṇi<BR>
04,055.021d*0975_007	vaikartanaḥ pūrvam amṛṣyamāṇaḥ<BR>
04,055.021d*0975_008	samarpayal lakṣam ivāśu dūrāt<BR>
04,055.022a	tato 'syāśvāñ śarais tīkṣṇair bībhatsur bhārasādhanaiḥ<BR>
04,055.022c	ākarṇamuktair abhyaghnaṃs te hatāḥ prāpatan bhuvi<BR>
04,055.023a	athāpareṇa bāṇena jvalitena mahābhujaḥ<BR>
04,055.023c	vivyādha karṇaṃ kaunteyas tīkṣṇenorasi vīryavān<BR>
04,055.024a	tasya bhittvā tanutrāṇaṃ kāyam abhyapatac charaḥ<BR>
04,055.024c	tataḥ sa tamasāviṣṭo na sma kiṃ cit prajajñivān<BR>
04,055.025a	sa gāḍhavedano hitvā raṇaṃ prāyād udaṅmukhaḥ<BR>
04,055.025c	tato 'rjuna upākrośad uttaraś ca mahārathaḥ<BR>
04,055.025d*0976_001	dṛṣṭvā karṇaṃ tadā rājann apayāntaṃ raṇājirāt<BR>
04,056.001	vaiśaṃpāyana uvāca<BR>
04,056.001a	tato vaikartanaṃ jitvā pārtho vairāṭim abravīt<BR>
04,056.001c	etan māṃ prāpayānīkaṃ yatra tālo hiraṇmayaḥ<BR>
04,056.002a	atra śāṃtanavo bhīṣmo rathe 'smākaṃ pitāmahaḥ<BR>
04,056.002c	kāṅkṣamāṇo mayā yuddhaṃ tiṣṭhaty amaradarśanaḥ<BR>
04,056.002d*0977_001	tālo 'sau kāñcano yatra vajravaiḍūryabhūṣitaḥ<BR>
04,056.002d*0977_002	atīva samare bhāti mātariśvaprakampitaḥ<BR>
04,056.002d*0977_003	dāruṇaṃ prahariṣyāmi rathavṛndāni dārayan<BR>
04,056.002e	ādāsyāmy aham etasya dhanurjyām api cāhave<BR>
04,056.002f@049_0001	atha sainyaṃ mahad dṛṣṭvā rathanāgahayākulam<BR>
04,056.002f@049_0002	abravīd uttaraḥ pārthaṃ pratividdhaḥ śarair bhṛśam<BR>
04,056.002f@049_0003	nāhaṃ śakṣyāmi vīreha niyantuṃ te hayottamān<BR>
04,056.002f@049_0004	viṣīdanti mama prāṇā mano vihvalatīva me<BR>
04,056.002f@049_0005	astrāṇām iha divyānāṃ prabhāvāt saṃprayujyatām<BR>
04,056.002f@049_0006	tvayā ca kurubhiś caiva bhramantīva diśo daśa<BR>
04,056.002f@049_0007	gandhena mūrcchitaś cāsmi vasārudhiramedasām<BR>
04,056.002f@049_0008	dvaidhībhūtaṃ mano me 'dya trāsaṃ caiva prapaśyataḥ<BR>
04,056.002f@049_0009	adṛṣṭapūrvaḥ śūrāṇāṃ mahāsaṃkhye samāgamaḥ<BR>
04,056.002f@049_0010	godhāghātena mahatā śaṅkhānāṃ ninadena ca<BR>
04,056.002f@049_0011	siṃhanādaiś ca śūrāṇāṃ gajānāṃ bṛṃhitais tathā<BR>
04,056.002f@049_0012	gāṇḍīvaśabdena bhṛśam aśanipratimena ca<BR>
04,056.002f@049_0013	śrutiḥ smṛtiś ca me vīra pranaṣṭā mūḍhacetasaḥ<BR>
04,056.002f@049_0014	alātacakrapratimaṃ maṇḍalaṃ satataṃ tvayā<BR>
04,056.002f@049_0015	vyākṣipyamāṇaṃ samare gāṇḍīvaṃ ca prapaśyataḥ<BR>
04,056.002f@049_0016	dṛṣṭir vicalitā vīra hṛdayaṃ dīryatīva me<BR>
04,056.002f@049_0017	vapuś cograṃ tava raṇe kruddhasyeva pinākinaḥ<BR>
04,056.002f@049_0018	vyāyacchatas tava bhujaṃ dṛṣṭvā bhīr me bhavaty api<BR>
04,056.002f@049_0019	nādadānaṃ na saṃdhānaṃ na muñcantaṃ śarottamān<BR>
04,056.002f@049_0020	tvām ahaṃ saṃprapaśyāmi paśyann api vicetanaḥ<BR>
04,056.002f@049_0021	avasīdanti me prāṇā bhūr iyaṃ calatīva me<BR>
04,056.002f@049_0022	arjuna uvāca<BR>
04,056.002f@049_0022	na ca pratodaṃ nābhīṣūn saṃyantuṃ śaktir asti me<BR>
04,056.002f@049_0023	mā bhaiṣīḥ stambhayātmānaṃ tvayāpi narapuṃgava<BR>
04,056.002f@049_0024	atyadbhutāni karmāṇi kṛtāni raṇamūrdhani<BR>
04,056.002f@049_0025	rājaputro 'si bhadraṃ te kule matsyasya viśrute<BR>
04,056.002f@049_0026	jātas tvaṃ śatrudamane na viṣīditum arhasi<BR>
04,056.002f@049_0027	dhṛtiṃ kṛtvā suvipulāṃ rājaputra rathe mama<BR>
04,056.002f@049_0028	yudhyamānasya samare hayān saṃyaccha śatruhan<BR>
04,056.002f@049_0028	vaiśaṃpāyana uvāca<BR>
04,056.002f@049_0029	evam uktvā mahābāhur vairāṭiṃ rathasattamaḥ<BR>
04,056.002f@049_0030	arjuno rathināṃ śreṣṭhaḥ punar evedam abravīt<BR>
04,056.002f@049_0031	senāgram āśu bhīṣmasya prāpayasvaitad eva mām<BR>
04,056.003a	asyantaṃ divyam astraṃ māṃ citram adya niśāmaya<BR>
04,056.003c	śatahradām ivāyāntīṃ stanayitnor ivāmbare<BR>
04,056.004a	suvarṇapṛṣṭhaṃ gāṇḍīvaṃ drakṣyanti kuravo mama<BR>
04,056.004c	dakṣiṇenātha vāmena katareṇa svid asyati<BR>
04,056.004e	iti māṃ saṃgatāḥ sarve tarkayiṣyanti śatravaḥ<BR>
04,056.005a	śoṇitodāṃ rathāvartāṃ nāganakrāṃ duratyayām<BR>
04,056.005c	nadīṃ prasyandayiṣyāmi paralokapravāhinīm<BR>
04,056.006a	pāṇipādaśiraḥpṛṣṭhabāhuśākhānirantaram<BR>
04,056.006c	vanaṃ kurūṇāṃ chetsyāmi bhallaiḥ saṃnataparvabhiḥ<BR>
04,056.006d*0978_001	tūṇīśayāḥ supuṅkhāgrā niśitā dundubhisvanāḥ<BR>
04,056.006d*0978_002	mayā pramuktāḥ saṃgrāme kurūn dhakṣyanti sāyakāḥ<BR>
04,056.007a	jayataḥ kauravīṃ senām ekasya mama dhanvinaḥ<BR>
04,056.007c	śataṃ mārgā bhaviṣyanti pāvakasyeva kānane<BR>
04,056.007e	mayā cakram ivāviddhaṃ sainyaṃ drakṣyasi kevalam<BR>
04,056.007f*0979_001	iṣvastre śikṣitaṃ citram ahaṃ darśayitāsmi te<BR>
04,056.008a	asaṃbhrānto rathe tiṣṭha sameṣu viṣameṣu ca<BR>
04,056.008c	divam āvṛtya tiṣṭhantaṃ giriṃ bhetsyāmi dhāribhiḥ<BR>
04,056.009a	aham indrasya vacanāt saṃgrāme 'bhyahanaṃ purā<BR>
04,056.009b*0980_001	mātaliṃ sārathiṃ kṛtvā nivātakavacān raṇe<BR>
04,056.009b*0980_002	hatavān sarvataḥ sarvān dhāvato yudhyatas tadā<BR>
04,056.009b*0980_003	nivātakavacān hatvā gāṇḍīvāstraiḥ sahasraśaḥ<BR>
04,056.009c	paulomān kālakhañjāṃś ca sahasrāṇi śatāni ca<BR>
04,056.009d*0981_001	asurān ahanaṃ raudrān raudreṇāstreṇa sārathe<BR>
04,056.010a	aham indrād dṛḍhāṃ muṣṭiṃ brahmaṇaḥ kṛtahastatām<BR>
04,056.010c	pragāḍhaṃ tumulaṃ citram atividdhaṃ prajāpateḥ<BR>
04,056.011a	ahaṃ pāre samudrasya hiraṇyapuram ārujam<BR>
04,056.011c	jitvā ṣaṣṭisahasrāṇi rathinām ugradhanvinām<BR>
04,056.011d*0982_001	śīryamāṇāni tūlāni pravṛddheneva vāyunā<BR>
04,056.011d*0982_002	mayā kurūṇāṃ vṛndāni pātyamānāni paśya vai<BR>
04,056.012a	dhvajavṛkṣaṃ pattitṛṇaṃ rathasiṃhagaṇāyutam<BR>
04,056.012b*0983_001	rathasiṃhagaṇair yuktaṃ dhanur vallīsamākulam<BR>
04,056.012c	vanam ādīpayiṣyāmi kurūṇām astratejasā<BR>
04,056.013a	tān ahaṃ rathanīḍebhyaḥ śaraiḥ saṃnataparvabhiḥ<BR>
04,056.013b*0984_001	yat tān sarvān atibalān yotsyamānān avasthitān<BR>
04,056.013c	ekaḥ saṃkālayiṣyāmi vajrapāṇir ivāsurān<BR>
04,056.014a	raudraṃ rudrād ahaṃ hy astraṃ vāruṇaṃ varuṇād api<BR>
04,056.014b*0985_001	sauryaṃ sūryād ahaṃ vedmi yāmyaṃ daṇḍadharād api<BR>
04,056.014c	astram āgneyam agneś ca vāyavyaṃ mātariśvanaḥ<BR>
04,056.014d*0986_001	gāruḍaṃ garuḍāt pāśupataṃ paśupater aham<BR>
04,056.014d*0986_002	nāgāstraṃ vāsukeś cāpi sarpebhyaḥ sārpabandhanam<BR>
04,056.014d*0986_003	gandharvaguhyakebhyaś ca gāndharvaṃ gauhyakaṃ tathā<BR>
04,056.014d*0986_004	mahāmāyāṃ prasādyāhaṃ māyāstraṃ cāpy aśikṣayam<BR>
04,056.014d*0986_005	śrīsūryāc cākṣuṣīṃ vidyāṃ brahmāstraṃ brahmaṇo mukhāt<BR>
04,056.014d*0986_006	grahāstrāṇi grahebhyo 'haṃ mokṣaṃ tattadguror api<BR>
04,056.014d*0986_007	ādānasaṃdhānavikarṣaṇādi<BR>
04,056.014d*0986_008	mokṣopasaṃhāramukhās tu pañca<BR>
04,056.014d*0986_009	divyāstrayoge khalu ye prakārās<BR>
04,056.014d*0986_010	tattadguromukhataḥ śikṣitā me<BR>
04,056.014d*0986_011	prasthāpanaṃ yad divyāstraṃ tathā saṃmohanaṃ param<BR>
04,056.014d*0986_012	vaikalyakaraṇādīni divyāny astrāṇy anekaśaḥ<BR>
04,056.014d*0986_013	paśya māṃ śatrusainyeṣu prayuñjantaṃ prayogataḥ<BR>
04,056.014d*0986_014	prāpte tv avasare teṣāṃ yad yad yogeṣu yuñjatām<BR>
04,056.014d*0987_001	anyair devair ahaṃ prāptaḥ ko māṃ viṣahate pumān<BR>
04,056.014d*0987_002	adya gāṇḍīvanirmuktaiḥ śaraughai romaharṣaṇaiḥ<BR>
04,056.014d*0987_003	kurūṇāṃ pātayiṣyāmi rathavṛndāni dhanvinām<BR>
04,056.014e	vajrādīni tathāstrāṇi śakrād aham avāptavān<BR>
04,056.014f*0988_001	dikpālalokapālādīn prasādyārcanasevayā<BR>
04,056.014f*0988_002	tapobhiś cograrūpaiś ca cirakālaṃ jitendriyaḥ<BR>
04,056.014f*0988_003	tan niṣṭhaś ca nirāhāraḥ sthāṇubhūto nirāśrayaḥ<BR>
04,056.014f*0988_004	varṣaśītātapasahaḥ prāptavān astrasaṃcayam<BR>
04,056.015a	dhārtarāṣṭravanaṃ ghoraṃ narasiṃhābhirakṣitam<BR>
04,056.015c	aham utpāṭayiṣyāmi vairāṭe vyetu te bhayam<BR>
04,056.016a	evam āśvāsitas tena vairāṭiḥ savyasācinā<BR>
04,056.016c	vyagāhata rathānīkaṃ bhīmaṃ bhīṣmasya dhīmataḥ<BR>
04,056.017a	tam āyāntaṃ mahābāhuṃ jigīṣantaṃ raṇe parān<BR>
04,056.017c	abhyavārayad avyagraḥ krūrakarmā dhanaṃjayam<BR>
04,056.017d*0989_001	tasya jiṣṇurupāvṛtya dhvajaṃ mūle nyapātayat<BR>
04,056.017d*0989_002	vikṛṣya kaladhautāgraiḥ sa viddhaḥ prāpatad rathāt<BR>
04,056.017d*0990_001	duḥśāsano 'bhyayāt tūrṇam arjunaṃ bharatarṣabha<BR>
04,056.017d*0990_002	anye 'pi citrābharaṇā yuvāno mṛṣṭakuṇḍalāḥ<BR>
04,056.018a	taṃ citramālyābharaṇāḥ kṛtavidyā manasvinaḥ<BR>
04,056.018c	āgacchan bhīmadhanvānaṃ maurvīṃ paryasya bāhubhiḥ<BR>
04,056.019a	duḥśāsano vikarṇaś ca duḥsaho 'tha viviṃśatiḥ<BR>
04,056.019c	āgatya bhīmadhanvānaṃ bībhatsuṃ paryavārayan<BR>
04,056.019d*0991_001	tasya duḥśāsanaḥ ṣaṣṭiṃ vāme pārśve samarpayat<BR>
04,056.019d*0991_002	asyataḥ pratisaṃdhāya kuntīputrasya dhīmataḥ<BR>
04,056.020a	duḥśāsanas tu bhallena viddhvā vairāṭim uttaram<BR>
04,056.020c	dvitīyenārjunaṃ vīraḥ pratyavidhyat stanāntare<BR>
04,056.021a	tasya jiṣṇur upāvṛtya pṛthudhāreṇa kārmukam<BR>
04,056.021c	cakarta gārdhrapatreṇa jātarūpapariṣkṛtam<BR>
04,056.022a	athainaṃ pañcabhiḥ paścāt pratyavidhyat stanāntare<BR>
04,056.022c	so 'payāto raṇaṃ hitvā pārthabāṇaprapīḍitaḥ<BR>
04,056.023a	taṃ vikarṇaḥ śarais tīkṣṇair gārdhrapatrair ajihmagaiḥ<BR>
04,056.023c	vivyādha paravīraghnam arjunaṃ dhṛtarāṣṭrajaḥ<BR>
04,056.024a	tatas tam api kaunteyaḥ śareṇānataparvaṇā<BR>
04,056.024c	lalāṭe 'bhyahanat tūrṇaṃ sa viddhaḥ prāpatad rathāt<BR>
04,056.025a	tataḥ pārtham abhidrutya duḥsahaḥ saviviṃśatiḥ<BR>
04,056.025c	avākirac charais tīkṣṇaiḥ parīpsan bhrātaraṃ raṇe<BR>
04,056.026a	tāv ubhau gārdhrapatrābhyāṃ niśitābhyāṃ dhanaṃjayaḥ<BR>
04,056.026c	viddhvā yugapad avyagras tayor vāhān asūdayat<BR>
04,056.027a	tau hatāśvau vividdhāṅgau dhṛtarāṣṭrātmajāv ubhau<BR>
04,056.027c	abhipatya rathair anyair apanītau padānugaiḥ<BR>
04,056.027d*0992_001	tathaiva kruddhaḥ subalasya putro<BR>
04,056.027d*0992_002	bāṇaiś ca pītair niśitair dhanurdharam<BR>
04,056.027d*0992_003	tribhiś ca vivyādha nanāda śūraḥ<BR>
04,056.027d*0992_004	punaś ca vivyādha tribhiḥ pṛṣatkaiḥ<BR>
04,056.027d*0992_005	sa taṃ dṛṣṭvā samāyāntaṃ nadantaṃ raṇamūrdhani<BR>
04,056.027d*0992_006	jagrāha śūro niśitāṃs trayodaśa śilīmukhān<BR>
04,056.027d*0992_007	ekena cāpaṃ hastāc ca caturbhiś caturo hayān<BR>
04,056.027d*0992_008	dvābhyāṃ ca mukuṭaṃ tasya śiras tv ekena sārathiḥ<BR>
04,056.027d*0992_009	rathaṃ ca dvābhyāṃ tilaśaḥ kṛtavān arjuno raṇe<BR>
04,056.027d*0992_010	tathā tadainaṃ hṛdaye tribhir bāṇair ajihmagaiḥ<BR>
04,056.027d*0992_011	so 'tividdho balavatā arjunena mahātmanā<BR>
04,056.027d*0992_012	hatāśvaṃ ratham utsṛjya gato yatra suyodhanaḥ<BR>
04,056.027d*0992_013	nanāda tatra bībhatsur jitvā rājño 'nujān raṇe<BR>
04,056.027d*0993_001	vyadrāvayat sa śeṣāṃś ca dhṛtarāṣṭrātmajāṃs tadā<BR>
04,056.027d*0993_002	vidrāvya ca raṇe pārtho raṇabhūmiṃ vyarājayat<BR>
04,056.028a	sarvā diśaś cābhyapatad bībhatsur aparājitaḥ<BR>
04,056.028c	kirīṭamālī kaunteyo labdhalakṣo mahābalaḥ<BR>
04,056.028d*0994_001	pātayann uttamāṅgāni bāhūṃś ca parighopamān<BR>
04,056.028d*0994_002	aśobhata mahātejāḥ śataśo rukmamālinaḥ<BR>
04,056.028d*0994_003	kamaladinakarendusaṃnibhaiḥ<BR>
04,056.028d*0994_004	sitadaśanaiḥ sumukhākṣināsikaiḥ<BR>
04,056.028d*0994_005	ruciramukuṭakuṇḍalair mahī<BR>
04,056.028d*0994_006	puruṣaśirobhir avāstṛtā babhau<BR>
04,056.028d*0994_007	sunasaṃ cāru dīptākṣaṃ klṛptaśmaśru svalaṃkṛtam<BR>
04,056.028d*0994_008	adṛśyata śiraś chinnam anīkaṃ hemakuṇḍalam<BR>
04,056.028d*0994_009	evaṃ tat prahataṃ sainyaṃ samantāt pradrutaṃ bhayāt<BR>
04,056.028d*0995_001	sarvā diśaś cānudiśaḥ kaunteyasyābhito ratham<BR>
04,056.028d*0996_001	arjunasya śarās tīkṣṇā gāṇḍīvāt tasya niḥsṛtāḥ<BR>
04,056.028d*0997_001	dhāvanta iva pārthasya niramitraṃ cikīrṣavaḥ<BR>
04,056.028d*0997_002	yayuḥ puṅkhāgrapātena phalgunasya patatriṇaḥ<BR>
04,056.028d*0997_003	ādadānā rathebhyaś ca prāṇān bāhūñ śirāṃsi ca<BR>
04,056.028d*0997_004	ākāśe samadṛśyanta haṃsānām iva paṅktayaḥ<BR>
04,056.028d*0997_005	kṣipato laghu citraṃ ca savyaṃ dakṣiṇam asyataḥ<BR>
04,056.028d*0997_006	pārthasya viśikhā jagmuḥ śataśo 'tha sahasraśaḥ<BR>
04,056.028d*0997_007	pramathann uttamāṅgāni sotsedhāni dhanuṣmatām<BR>
04,056.028d*0997_008	prāhiṇot triśataṃ yodhān kurūṇām ātatāyinām<BR>
04,056.028d*0997_009	pravṛttān rathanīḍebhyaḥ kṣatriyān kṣatriyarṣabhaḥ<BR>
04,056.028d*0997_010	pragāḍhadhanvā kaunteyo labdhalakṣaḥ pratāpavān<BR>
04,057.001	vaiśaṃpāyana uvāca<BR>
04,057.001a	atha saṃgamya sarve tu kauravāṇāṃ mahārathāḥ<BR>
04,057.001c	arjunaṃ sahitā yattāḥ pratyayudhyanta bhārata<BR>
04,057.001d*0998_001	etasminn antare kruddho bhīṣmo droṇam athābravīt<BR>
04,057.001d*0998_002	dṛṣṭvā kṛpaṃ phalgunena pīḍitaṃ ca jitaṃ raṇe<BR>
04,057.001d*0998_003	ekaikam asmān saṃgrāme parājayati phalgunaḥ<BR>
04,057.001d*0998_004	ahaṃ droṇaś ca karṇaś ca drauṇir gautama eva ca<BR>
04,057.001d*0998_005	anye ca bahavaḥ śūrā vayaṃ jeṣyāma vāsavim<BR>
04,057.002a	sa sāyakamayair jālaiḥ sarvatas tān mahārathān<BR>
04,057.002c	prācchādayad ameyātmā nīhāra iva parvatān<BR>
04,057.003a	nadadbhiś ca mahānāgair heṣamāṇaiś ca vājibhiḥ<BR>
04,057.003c	bherīśaṅkhaninādaiś ca sa śabdas tumulo 'bhavat<BR>
04,057.004a	narāśvakāyān nirbhidya lohāni kavacāni ca<BR>
04,057.004c	pārthasya śarajālāni viniṣpetuḥ sahasraśaḥ<BR>
04,057.005a	tvaramāṇaḥ śarān asyan pāṇḍavaḥ sa babhau raṇe<BR>
04,057.005c	madhyaṃdinagato 'rciṣmāñ śaradīva divākaraḥ<BR>
04,057.005d*0999_001	aviṣahya śarān sarve pārthacāpacyutān raṇe<BR>
04,057.006a	upaplavanta vitrastā rathebhyo rathinas tadā<BR>
04,057.006c	sādinaś cāśvapṛṣṭhebhyo bhūmau cāpi padātayaḥ<BR>
04,057.007a	śaraiḥ saṃtāḍyamānānāṃ kavacānāṃ mahātmanām<BR>
04,057.007c	tāmrarājatalohānāṃ prādurāsīn mahāsvanaḥ<BR>
04,057.008a	channam āyodhanaṃ sarvaṃ śarīrair gatacetasām<BR>
04,057.008c	gajāśvasādibhis tatra śitabāṇāttajīvitaiḥ<BR>
04,057.008d*1000_001	śrāntyā galitaśastrāṇāṃ patatām aśvasādinām<BR>
04,057.009a	rathopasthābhipatitair āstṛtā mānavair mahī<BR>
04,057.009c	pranṛtyad iva saṃgrāme cāpahasto dhanaṃjayaḥ<BR>
04,057.009d*1001_001	śirāṃsy apātayat saṃkhye kṣatriyāṇāṃ nararṣabhaḥ<BR>
04,057.010a	śrutvā gāṇḍīvanirghoṣaṃ visphūrjitam ivāśaneḥ<BR>
04,057.010c	trastāni sarvabhūtāni vyagacchanta mahāhavāt<BR>
04,057.011a	kuṇḍaloṣṇīṣadhārīṇi jātarūpasrajāni ca<BR>
04,057.011c	patitāni sma dṛśyante śirāṃsi raṇamūrdhani<BR>
04,057.012a	viśikhonmathitair gātrair bāhubhiś ca sakārmukaiḥ<BR>
04,057.012c	sahastābharaṇaiś cānyaiḥ pracchannā bhāti medinī<BR>
04,057.013a	śirasāṃ pātyamānānām antarā niśitaiḥ śaraiḥ<BR>
04,057.013c	aśmavṛṣṭir ivākāśād abhavad bharatarṣabha<BR>
04,057.014a	darśayitvā tathātmānaṃ raudraṃ rudraparākramaḥ<BR>
04,057.014b*1002_001	jaghāna samare yodhāñ śataśo 'tha sahasraśaḥ<BR>
04,057.014c	avaruddhaś caran pārtho daśavarṣāṇi trīṇi ca<BR>
04,057.014e	krodhāgnim utsṛjad ghoraṃ dhārtarāṣṭreṣu pāṇḍavaḥ<BR>
04,057.015a	tasya tad dahataḥ sainyaṃ dṛṣṭvā caiva parākramam<BR>
04,057.015c	sarve śāntiparā yodhā dhārtarāṣṭrasya paśyataḥ<BR>
04,057.015d*1003_001	yathā nalavanaṃ nāgaḥ prabhinnaḥ ṣaṣṭihāyanaḥ<BR>
04,057.015d*1003_002	paraṃ sarvān apāmṛdnād arjunaḥ śastratejasā<BR>
04,057.016a	vitrāsayitvā tat sainyaṃ drāvayitvā mahārathān<BR>
04,057.016c	arjuno jayatāṃ śreṣṭhaḥ paryavartata bhārata<BR>
04,057.016d*1004_001	tasya mārgān vicarato nighnataś ca raṇājire<BR>
04,057.017a	prāvartayan nadīṃ ghorāṃ śoṇitaughataraṅgiṇīm<BR>
04,057.017c	asthiśaivalasaṃbādhāṃ yugānte kālanirmitām<BR>
04,057.018a	śaracāpaplavāṃ ghorāṃ māṃsaśoṇitakardamām<BR>
04,057.018b*1005_001	tanutroṣṇīṣasaṃbādhāṃ nāgakūrmamahādvipām<BR>
04,057.018b*1005_002	medovasāsṛk pravahāṃ mahābhayavivardhinīm<BR>
04,057.018b*1005_003	raudrarūpāṃ mahābhīmāṃ śvāpadair abhināditām<BR>
04,057.018b*1005_004	tīkṣṇaśastramahāgrāhāṃ kravyādagaṇasevitām<BR>
04,057.018b*1005_005	muktāhārormikalilāṃ citrālaṃkārabhūṣitām<BR>
04,057.018b*1005_006	śarasaṃghamahāvartāṃ nāganakrāṃ duratyayām<BR>
04,057.018b*1006_001	raudrarūpāṃ mahābhīmāṃ śaradundubhiniḥsvanām<BR>
04,057.018b*1007_001	prāvartayan nadīṃ ghorāṃ piśācagaṇasevitām<BR>
04,057.018b*1007_002	karavālāsipāṭhīnāṃ cāmaroṣṇīṣaphenilām<BR>
04,057.018b*1007_003	aśvagrīvamahāvartāṃ kabandhajalamānuṣām<BR>
04,057.018b*1007_004	kākakaṅkarutāṃ tīvrāṃ sārasakrauñcanāditām<BR>
04,057.018c	mahārathamahādvīpāṃ śaṅkhadundubhinisvanām<BR>
04,057.018d*1008_001	siṃhanādamahānādāṃ śaṅkhakambukasaṃkulām<BR>
04,057.018d*1009_001	vīrottamāṅgapadmāḍhyāṃ śaracāpamahānalām<BR>
04,057.018d*1009_002	padātimatsyakalilāṃ gajaśīrṣakakacchapām<BR>
04,057.018d*1009_003	gomāyumṛgasaṃghuṣṭāṃ māṃsaśoṇitakardamām<BR>
04,057.018d*1009_004	prāvartayan nadīṃ ghorāṃ piśācagaṇasevitām<BR>
04,057.018d*1009_005	apārām anapārāṃ ca raktodāṃ sarvato vṛtām<BR>
04,057.018e	cakāra mahatīṃ pārtho nadīm uttaraśoṇitām<BR>
04,057.018f*1010_001	gajavarṣmamahādvīpām aśvadehamahāśilām<BR>
04,057.018f*1010_002	padātidehasaṃghāṭāṃ rathāvalimahātarum<BR>
04,057.018f*1010_003	keśaśāḍvalasaṃcchannāṃ sutarāṃ bhītidāṃ nṛṇām<BR>
04,057.018f*1010_004	agādharaktodavahāṃ yamasāgaragāminīm<BR>
04,057.018f*1010_005	dustarāṃ bhīrumartyānāṃ śūrāṇāṃ sutarāṃ nṛpa<BR>
04,057.018f*1010_006	prāvartayan nadīm evaṃ bhīṣaṇāṃ pākaśāsaniḥ<BR>
04,057.019a	ādadānasya hi śarān saṃdhāya ca vimuñcataḥ<BR>
04,057.019c	vikarṣataś ca gāṇḍīvaṃ na kiṃ cid dṛśyate 'ntaram<BR>
04,058.001	vaiśaṃpāyana uvāca<BR>
04,058.001a	atha duryodhanaḥ karṇo duḥśāsanaviviṃśatī<BR>
04,058.001c	droṇaś ca saha putreṇa kṛpaś cātiratho raṇe<BR>
04,058.002a	punar īyuḥ susaṃrabdhā dhanaṃjayajighāṃsayā<BR>
04,058.002c	visphārayantaś cāpāni balavanti dṛḍhāni ca<BR>
04,058.003a	tān prakīrṇapatākena rathenādityavarcasā<BR>
04,058.003c	pratyudyayau mahārāja samastān vānaradhvajaḥ<BR>
04,058.004a	tataḥ kṛpaś ca karṇaś ca droṇaś ca rathināṃ varaḥ<BR>
04,058.004c	taṃ mahāstrair mahāvīryaṃ parivārya dhanaṃjayam<BR>
04,058.004d*1011_001	abhyavarṣan susaṃkruddhā mahāmeghā ivācalam<BR>
04,058.005a	śaraughān samyag asyanto jīmūtā iva vārṣikāḥ<BR>
04,058.005c	vavarṣuḥ śaravarṣāṇi prapatantaṃ kirīṭinam<BR>
04,058.006a	iṣubhir bahubhis tūrṇaṃ samare lomavāhibhiḥ<BR>
04,058.006c	adūrāt paryavasthāya pūrayām āsur ādṛtāḥ<BR>
04,058.006d*1012_001	nottarasya ca gātrāṇāṃ cakrayor na ca vājinām<BR>
04,058.007a	tathāvakīrṇasya hi tair divyair astraiḥ samantataḥ<BR>
04,058.007c	na tasya dvyaṅgulam api vivṛtaṃ samadṛśyata<BR>
04,058.008a	tataḥ prahasya bībhatsur divyam aindraṃ mahārathaḥ<BR>
04,058.008c	astram ādityasaṃkāśaṃ gāṇḍīve samayojayat<BR>
04,058.008d*1013_001	mohayitvā tu tān sarvān sa tatra hy astratejasā<BR>
04,058.008d*1013_002	ardayām āsa vai bāṇair arjunaḥ samitiṃjayaḥ<BR>
04,058.008d*1013_003	duryodhanaṃ trisaptatyā śakuniṃ pañcabhiḥ śaraiḥ<BR>
04,058.008d*1013_004	droṇam ekena bāṇena kṛpaṃ dvābhyāṃ mahābalaḥ<BR>
04,058.008d*1013_005	aśītyā sūtaputraṃ tu ṣaṣṭyā drauṇiṃ tathaiva ca<BR>
04,058.008d*1013_006	duḥśāsanamukhān sarvān sa tatra hy astratejasā<BR>
04,058.008d*1013_007	ardayām āsa tair bāṇaiḥ pāṇḍavo 'strabhṛtāṃ varaḥ<BR>
04,058.008d*1014_001	nākṣāṇāṃ na ca cakrāṇāṃ na rathānāṃ na vājinām<BR>
04,058.009a	sa raśmibhir ivādityaḥ pratapan samare balī<BR>
04,058.009c	kirīṭamālī kaunteyaḥ sarvān prācchādayat kurūn<BR>
04,058.010a	yathā balāhake vidyut pāvako vā śiloccaye<BR>
04,058.010c	tathā gāṇḍīvam abhavad indrāyudham ivātatam<BR>
04,058.011a	yathā varṣati parjanye vidyud vibhrājate divi<BR>
04,058.011b*1015_001	dyotayantī diśaḥ sarvāḥ pṛthivīṃ ca samantataḥ<BR>
04,058.011c	tathā daśa diśaḥ sarvāḥ patad gāṇḍīvam āvṛṇot<BR>
04,058.012a	trastāś ca rathinaḥ sarve babhūvus tatra sarvaśaḥ<BR>
04,058.012c	sarve śāntiparā bhūtvā svacittāni na lebhire<BR>
04,058.012d*1016_001	evaṃ te sainikās tatra dhārtarāṣṭrasya paśyataḥ<BR>
04,058.012e	saṃgrāmavimukhāḥ sarve yodhās te hatacetasaḥ<BR>
04,058.013a	evaṃ sarvāṇi sainyāni bhagnāni bharatarṣabha<BR>
04,058.013c	prādravanta diśaḥ sarvā nirāśāni svajīvite<BR>
04,059.001	vaiśaṃpāyana uvāca<BR>
04,059.001a	tataḥ śāṃtanavo bhīṣmo durādharṣaḥ pratāpavān<BR>
04,059.001c	vadhyamāneṣu yodheṣu dhanaṃjayam upādravat<BR>
04,059.001d@050_0000	vaiśaṃpāyanaḥ<BR>
04,059.001d@050_0001	evaṃ vidrāvya tat sainyaṃ pārtho bhīṣmam upādravat<BR>
04,059.001d@050_0002	trasteṣu sarvasainyeṣu kauravyasya mahātmanaḥ<BR>
04,059.001d@050_0003	narasiṃham upāyāntaṃ jigīṣantaṃ parān raṇe<BR>
04,059.001d@050_0004	vṛṣaseno 'bhyayāt tūrṇaṃ yoddhukāmo dhanaṃjayam<BR>
04,059.001d@050_0005	tasya pārthas tadā kṣipraṃ kṣuradhāreṇa kārmukam<BR>
04,059.001d@050_0006	nyakṛntad gṛdhrapatreṇa jāmbūnadapariṣkṛtam<BR>
04,059.001d@050_0007	athainaṃ pañcabhir bhūyaḥ pratyavidhyat stanāntare<BR>
04,059.001d@050_0008	sa pārthabāṇābhihato rathāt praskandya prādravat<BR>
04,059.001d@050_0009	duḥśāsano vikarṇaś ca śakuniś ca viviṃśatiḥ<BR>
04,059.001d@050_0010	āyāntaṃ bhīmadhanvānaṃ paryakīryanta pāṇḍavam<BR>
04,059.001d@050_0011	teṣāṃ pārtho raṇe kruddhaḥ śaraiḥ saṃnataparvabhiḥ<BR>
04,059.001d@050_0012	yugaṃ dhvajam atheṣāṃ ca ciccheda tarasā raṇe<BR>
04,059.001d@050_0013	te nikṛttadhvajāḥ sarve chinnakārmukaveṣṭanāḥ<BR>
04,059.001d@050_0014	raṇamadhyād apayayuḥ pārthabāṇābhipīḍitāḥ<BR>
04,059.001d@050_0015	tataḥ prahasya bībhatsur vairāṭim idam abravīt<BR>
04,059.001d@050_0016	etaṃ me prāpayedānīṃ tālaṃ sauvarṇam ucchritam<BR>
04,059.001d@050_0017	meghamadhye yathā vidyud uccarantī punaḥ punaḥ<BR>
04,059.001d@050_0018	asau śāṃtanavo bhīṣmas tatra yāhi paraṃtapa<BR>
04,059.001d@050_0019	astrāṇi tasya divyāni darśayiṣyāmi saṃyuge<BR>
04,059.001d@050_0020	ghorarūpāṇi citrāṇi laghūni ca gurūṇi ca<BR>
04,059.001d@050_0021	tasya tad vacanaṃ śrutvā vairāṭiḥ pārthasārathiḥ<BR>
04,059.001d@050_0022	vāhayac coditas tena rathaṃ bhīṣmarathaṃ prati<BR>
04,059.001d@050_0023	atha taṃ coditaṃ dṛṣṭvā phalgunasya rathottamam<BR>
04,059.001d@050_0024	vāyuneva mahāmeghaṃ sahasābhisamīritam<BR>
04,059.001d@050_0025	taṃ pratyayāc ca gāṅgeyo rathenādityavarcasā<BR>
04,059.001d@050_0026	āyāntam arjunaṃ dṛṣṭvā bhīṣmaḥ parapuraṃjayaḥ<BR>
04,059.001d@050_0027	pratyujjagāma yuddhārthī maharṣabha ivarṣabham<BR>
04,059.002a	pragṛhya kārmukaśreṣṭhaṃ jātarūpapariṣkṛtam<BR>
04,059.002c	śarān ādāya tīkṣṇāgrān marmabhedapramāthinaḥ<BR>
04,059.003a	pāṇḍureṇātapatreṇa dhriyamāṇena mūrdhani<BR>
04,059.003c	śuśubhe sa naravyāghro giriḥ sūryodaye yathā<BR>
04,059.004a	pradhmāya śaṅkhaṃ gāṅgeyo dhārtarāṣṭrān praharṣayan<BR>
04,059.004c	pradakṣiṇam upāvṛtya bībhatsuṃ samavārayat<BR>
04,059.005a	tam udvīkṣya tathāyāntaṃ kaunteyaḥ paravīrahā<BR>
04,059.005b*1017_001	devadattaṃ mahāśaṅkhaṃ pradadhmau yudhi vīryavān<BR>
04,059.005b*1017_002	tau śaṅkhanādāvatyarthaṃ bhīṣmapāṇḍavayos tadā<BR>
04,059.005b*1017_003	nādayām āsatur dyāṃ ca khaṃ ca bhūmiṃ ca sarvaśaḥ<BR>
04,059.005c	pratyagṛhṇāt prahṛṣṭātmā dhārādharam ivācalaḥ<BR>
04,059.005d@051_0001	antarikṣe prajalpanti sarve devāḥ savāsavāḥ<BR>
04,059.005d@051_0002	yad arjunaḥ kurūn sarvān prākṛntac chastratejasā<BR>
04,059.005d@051_0003	kuruśreṣṭhāv imau vīrau raṇe bhīṣmadhanaṃjayau<BR>
04,059.005d@051_0004	sarvāstrakuśalau loke etāv atirathāv ubhau<BR>
04,059.005d@051_0005	ubhau devamanuṣyeṣu viśrutau svaparākramaiḥ<BR>
04,059.005d@051_0006	ubhau paramasaṃrabdhāv ubhau dīptadhanurdharau<BR>
04,059.005d@051_0007	samāgatau naravyāghrau vyāghrāv iva tarasvinau<BR>
04,059.005d@051_0008	ubhau sadṛśakarmāṇau sūryasyāgneś ca bhārata<BR>
04,059.005d@051_0009	vāsudevasya sadṛśau kārtavīryasamāv ubhau<BR>
04,059.005d@051_0010	ubhau viśrutakarmāṇāv ubhau śūrau mahābalau<BR>
04,059.005d@051_0011	sarvāstraviduṣāṃ śreṣṭhau sarvaśastrabhṛtāṃ varau<BR>
04,059.005d@051_0012	agner indrasya somasya yamasya dhanadasya ca<BR>
04,059.005d@051_0013	anayoḥ sadṛśaṃ vīryaṃ mitrasya varuṇasya ca<BR>
04,059.005d@051_0014	ko vā kuntīsutaṃ yuddhe dvairathenopayāsyati<BR>
04,059.005d@051_0015	ṛte śāṃtanavād anyaḥ kṣatriyo bhuvi vidyate<BR>
04,059.005d@051_0016	iti saṃpūjayām āsur bhīṣmaṃ dṛṣṭvārjunaṃ gatam<BR>
04,059.005d@051_0017	raṇe saṃprahariṣyantaṃ dṛṣṭvā devāḥ savāsavāḥ<BR>
04,059.005d@051_0018	atha bahuvidhaśaṅkhatūryaghoṣair<BR>
04,059.005d@051_0019	vividharavaiḥ saha siṃhanādamiśraiḥ<BR>
04,059.005d@051_0020	kuruvṛṣabham apūjayat kurūṇāṃ<BR>
04,059.005d@051_0021	balam amarādhiapasainyasaprabhaṃ tat<BR>
04,059.006a	tato bhīṣmaḥ śarān aṣṭau dhvaje pārthasya vīryavān<BR>
04,059.006c	samaparyan mahāvegāñ śvasamānān ivoragān<BR>
04,059.007a	te dhvajaṃ pāṇḍuputrasya samāsādya patatriṇaḥ<BR>
04,059.007c	jvalantaḥ kapim ājaghnur dhvajāgranilayāṃś ca tān<BR>
04,059.007d*1018_001	sārathiṃ ca hayāṃś cāsya vivyādha daśabhiḥ śaraiḥ<BR>
04,059.007d*1018_002	urasy atāḍayat pārthaṃ tribhir evāyasaiḥ śaraiḥ<BR>
04,059.007d*1018_003	tato 'rjunaḥ śarais tīkṣṇair viddhvā kurupitāmaham<BR>
04,059.008a	tato bhallena mahatā pṛthudhāreṇa pāṇḍavaḥ<BR>
04,059.008c	chatraṃ ciccheda bhīṣmasya tūrṇaṃ tad apatad bhuvi<BR>
04,059.009a	dhvajaṃ caivāsya kaunteyaḥ śarair abhyahanad dṛḍham<BR>
04,059.009c	śīghrakṛd rathavāhāṃś ca tathobhau pārṣṇisārathī<BR>
04,059.009d*1019_001	amṛṣyamāṇas tad bhīṣmo jānann api ca pāṇḍavam<BR>
04,059.009d*1019_002	divyenāstreṇa mahatā dhanaṃjayam avākirat<BR>
04,059.009d*1019_003	tathaiva pāṇḍavo bhīṣmaṃ divyam astram udīrayan<BR>
04,059.009d*1019_004	pratyagṛhṇād adīnātmā mahāmegham ivācalaḥ<BR>
04,059.010a	tayos tad abhavad yuddhaṃ tumulaṃ lomaharṣaṇam<BR>
04,059.010c	bhīṣmasya saha pārthena balivāsavayor iva<BR>
04,059.010d*1020_001	praikṣanta kuravaḥ sarve yodhāś ca sahasainikāḥ<BR>
04,059.010d*1021_001	saṃtataṃ śaramālābhir ākāśaṃ samapadyata<BR>
04,059.010d*1021_002	ambudair iva dhārābhis tayoḥ kārmukaniḥsṛtaiḥ<BR>
04,059.011a	bhallair bhallāḥ samāgamya bhīṣmapāṇḍavayor yudhi<BR>
04,059.011c	antarikṣe vyarājanta khadyotāḥ prāvṛṣīva hi<BR>
04,059.012a	agnicakram ivāviddhaṃ savyadakṣiṇam asyataḥ<BR>
04,059.012c	gāṇḍīvam abhavad rājan pārthasya sṛjataḥ śarān<BR>
04,059.013a	sa taiḥ saṃchādayām āsa bhīṣmaṃ śaraśataiḥ śitaiḥ<BR>
04,059.013c	parvataṃ vāridhārābhiś chādayann iva toyadaḥ<BR>
04,059.014a	tāṃ sa velām ivoddhūtāṃ śaravṛṣṭiṃ samutthitām<BR>
04,059.014c	vyadhamat sāyakair bhīṣmo arjunaṃ saṃnivārayat<BR>
04,059.015a	tatas tāni nikṛttāni śarajālāni bhāgaśaḥ<BR>
04,059.015c	samare 'bhivyaśīryanta phalgunasya rathaṃ prati<BR>
04,059.016a	tataḥ kanakapuṅkhānāṃ śaravṛṣṭiṃ samutthitām<BR>
04,059.016c	pāṇḍavasya rathāt tūrṇaṃ śalabhānām ivāyatim<BR>
04,059.016e	vyadhamat tāṃ punas tasya bhīṣmaḥ śaraśataiḥ śitaiḥ<BR>
04,059.016f*1022_001	patadbhiḥ khagavājaiś ca dyaur āsīt saṃvṛtā śaraiḥ<BR>
04,059.016f*1022_002	tataḥ prāsṛjad ugrāṇi śarajālāni pāṇḍavaḥ<BR>
04,059.016f*1022_003	tāvanti śarajālāni bhīṣmaḥ pārthāya prāhiṇot<BR>
04,059.016f*1023_001	sāśvaṃ sasūtaṃ sarathaṃ ca pārthaṃ<BR>
04,059.016f*1023_002	samācinod bhārata vatsadantaiḥ<BR>
04,059.016f*1023_003	pracchādayām āsa diśaś ca sarvā<BR>
04,059.016f*1023_004	nabhaś ca bāṇais tapanīyapuṅkhaiḥ<BR>
04,059.017a	tatas te kuravaḥ sarve sādhu sādhv iti cābruvan<BR>
04,059.017c	duṣkaraṃ kṛtavān bhīṣmo yad arjunam ayodhayat<BR>
04,059.018a	balavāṃs taruṇo dakṣaḥ kṣiprakārī ca pāṇḍavaḥ<BR>
04,059.018c	ko 'nyaḥ samarthaḥ pārthasya vegaṃ dhārayituṃ raṇe<BR>
04,059.019a	ṛte śāṃtanavād bhīṣmāt kṛṣṇād vā devakīsutāt<BR>
04,059.019c	ācāryapravarād vāpi bhāradvājān mahābalāt<BR>
04,059.020a	astrair astrāṇi saṃvārya krīḍataḥ puruṣarṣabhau<BR>
04,059.020c	cakṣūṃṣi sarvabhūtānāṃ mohayantau mahābalau<BR>
04,059.021a	prājāpatyaṃ tathaivaindram āgneyaṃ ca sudāruṇam<BR>
04,059.021c	kauberaṃ vāruṇaṃ caiva yāmyaṃ vāyavyam eva ca<BR>
04,059.021e	prayuñjānau mahātmānau samare tau viceratuḥ<BR>
04,059.022a	vismitāny atha bhūtāni tau dṛṣṭvā saṃyuge tadā<BR>
04,059.022c	sādhu pārtha mahābāho sādhu bhīṣmeti cābruvan<BR>
04,059.023a	nedaṃ yuktaṃ manuṣyeṣu yo 'yaṃ saṃdṛśyate mahān<BR>
04,059.023c	mahāstrāṇāṃ saṃprayogaḥ samare bhīṣmapārthayoḥ<BR>
04,059.024a	evaṃ sarvāstraviduṣor astrayuddham avartata<BR>
04,059.024b*1024_001	astrayuddhe tu nirvṛtte śarayuddham avartata<BR>
04,059.024c	atha jiṣṇur upāvṛtya pṛthudhāreṇa kārmukam<BR>
04,059.024e	cakarta bhīṣmasya tadā jātarūpapariṣkṛtam<BR>
04,059.025a	nimeṣāntaramātreṇa bhīṣmo 'nyat kārmukaṃ raṇe<BR>
04,059.025c	samādāya mahābāhuḥ sajyaṃ cakre mahābalaḥ<BR>
04,059.025e	śarāṃś ca subahūn kruddho mumocāśu dhanaṃjaye<BR>
04,059.026a	arjuno 'pi śarāṃś citrān bhīṣmāya niśitān bahūn<BR>
04,059.026c	cikṣepa sumahātejās tathā bhīṣmaś ca pāṇḍave<BR>
04,059.027a	tayor divyāstraviduṣor asyator aniśaṃ śarān<BR>
04,059.027c	na viśeṣas tadā rājaṃl lakṣyate sma mahātmanoḥ<BR>
04,059.028a	athāvṛṇod daśa diśaḥ śarair atirathas tadā<BR>
04,059.028c	kirīṭamālī kaunteyaḥ śūraḥ śāṃtanavas tathā<BR>
04,059.029a	atīva pāṇḍavo bhīṣmaṃ bhīṣmaś cātīva pāṇḍavam<BR>
04,059.029c	babhūva tasmin saṃgrāme rājaṃl loke tad adbhutam<BR>
04,059.030a	pāṇḍavena hatāḥ śūrā bhīṣmasya ratharakṣiṇaḥ<BR>
04,059.030c	śerate sma tadā rājan kaunteyasyābhito ratham<BR>
04,059.031a	tato gāṇḍīvanirmuktā niramitraṃ cikīrṣavaḥ<BR>
04,059.031c	āgacchan puṅkhasaṃśliṣṭāḥ śvetavāhanapatriṇaḥ<BR>
04,059.032a	niṣpatanto rathāt tasya dhautā hairaṇyavāsasaḥ<BR>
04,059.032c	ākāśe samadṛśyanta haṃsānām iva paṅktayaḥ<BR>
04,059.033a	tasya tad divyam astraṃ hi pragāḍhaṃ citram asyataḥ<BR>
04,059.033c	prekṣante smāntarikṣasthāḥ sarve devāḥ savāsavāḥ<BR>
04,059.034a	tad dṛṣṭvā paramaprīto gandharvaś citram adbhutam<BR>
04,059.034c	śaśaṃsa devarājāya citrasenaḥ pratāpavān<BR>
04,059.035a	paśyemān arinirdārān saṃsaktān iva gacchataḥ<BR>
04,059.035c	citrarūpam idaṃ jiṣṇor divyam astram udīryataḥ<BR>
04,059.036a	nedaṃ manuṣyāḥ śraddadhyur na hīdaṃ teṣu vidyate<BR>
04,059.036c	paurāṇānāṃ mahāstrāṇāṃ vicitro 'yaṃ samāgamaḥ<BR>
04,059.036d*1025_001	ādadānasya hi śarān saṃdhāya ca vimuñcataḥ<BR>
04,059.036d*1025_002	vikarṣataś ca gāṇḍīvaṃ nāntaraṃ samadṛśyata<BR>
04,059.037a	madhyaṃdinagataṃ sūryaṃ pratapantam ivāmbare<BR>
04,059.037c	na śaknuvanti sainyāni pāṇḍavaṃ prativīkṣitum<BR>
04,059.037d*1026_001	tathaiva bhīṣmaṃ gāṅgeyaṃ draṣṭuṃ notsahate janaḥ<BR>
04,059.038a	ubhau viśrutakarmāṇāv ubhau yuddhaviśāradau<BR>
04,059.038c	ubhau sadṛśakarmāṇāv ubhau yudhi durāsadau<BR>
04,059.039a	ity ukto devarājas tu pārthabhīṣmasamāgamam<BR>
04,059.039c	pūjayām āsa divyena puṣpavarṣeṇa bhārata<BR>
04,059.039d*1027_001	aśvatthāmā<BR>
04,059.039d*1027_001	aśvatthāmā tato 'bhyetya drutaṃ karṇam abhāṣata<BR>
04,059.039d*1027_002	aham eko haniṣyāmi sametān sarvapāṇḍavān<BR>
04,059.039d*1027_003	iti karṇa samakṣaṃ naḥ sabhāmadhye tvayoditam<BR>
04,059.039d*1027_004	na tu tat kṛtam ekasmād bhīto dhāvasi sūtaja<BR>
04,059.039d*1027_005	vaicitravīryajāḥ sarve tvām āśritya pṛthāsutān<BR>
04,059.039d*1027_006	vaiśaṃpāyanaḥ<BR>
04,059.039d*1027_006	jetum icchanti saṃgrāme bhavān yudhyasva phalgunam<BR>
04,059.039d*1027_007	aśvatthāmoditaṃ vākyaṃ śrutvā duryodhanas tadā<BR>
04,059.039d*1027_008	pratyuvāca ruṣā drauṇiṃ karṇapriyacikīrṣayā<BR>
04,059.039d*1027_009	mā mānabhaṅgaṃ viprendra kuru viśrutakarmaṇaḥ<BR>
04,059.039d*1027_010	mānabhaṅgena rājñāṃ tu balahānir bhaviṣyati<BR>
04,059.039d*1027_011	śūrā vadanti saṃgrāme vācā karmāṇi kurvate<BR>
04,059.039d*1027_012	parākramanti saṃgrāme svasvavīryānusārataḥ<BR>
04,059.039d*1027_013	tasmāt taṃ nārhasi bhavān garhituṃ śūrasaṃmatam<BR>
04,059.039d*1027_014	rājñaivam uktaḥ sa drauṇir gataroṣo 'bhavat tadā<BR>
04,059.040a	tato bhīṣmaḥ śāṃtanavo vāme pārśve samarpayat<BR>
04,059.040c	asyataḥ pratisaṃdhāya vivṛtaṃ savyasācinaḥ<BR>
04,059.041a	tataḥ prahasya bībhatsuḥ pṛthudhāreṇa kārmukam<BR>
04,059.041c	nyakṛntad gārdhrapatreṇa bhīṣmasyāmitatejasaḥ<BR>
04,059.042a	athainaṃ daśabhir bāṇaiḥ pratyavidhyat stanāntare<BR>
04,059.042c	yatamānaṃ parākrāntaṃ kuntīputro dhanaṃjayaḥ<BR>
04,059.043a	sa pīḍito mahābāhur gṛhītvā rathakūbaram<BR>
04,059.043c	gāṅgeyo yudhi durdharṣas tasthau dīrgham ivāturaḥ<BR>
04,059.043d*1028_001	tataḥ pārtho 'gnisaṃkāśaṃ jvalamānam ivoragam<BR>
04,059.043d*1028_002	nicakhāna lalāṭāgre bhīṣmasya śaram uttamam<BR>
04,059.043d*1028_003	vyāmuhyata tadā bhīṣmas tasthau dīrgham ivāntaram<BR>
04,059.043d*1029_001	dīrghasvareṇa covāca bībhatsuḥ kauravān prati<BR>
04,059.043d*1029_002	vṛddhāryasya prapaśyantu sutārthe śṛṅgam adbhutam<BR>
04,059.043d*1029_003	mānaṃ yathā jñānino 'sya cāpatyaṃ pratiyudhyataḥ<BR>
04,059.043d*1030_001	pārtho 'pi kṣātradharmajño visaṃjñaḥ prāharat tataḥ<BR>
04,059.044a	taṃ visaṃjñam apovāha saṃyantā rathavājinām<BR>
04,059.044c	upadeśam anusmṛtya rakṣamāṇo mahāratham<BR>
04,059.044d@052_0000	vaiśaṃpāyanaḥ<BR>
04,059.044d@052_0001	gās tā vijitya saṃgrāme kurūṇāṃ miṣatāṃ vane<BR>
04,059.044d@052_0002	tato yoddhumanāḥ pārthaḥ prāyāt pañca rathān prati<BR>
04,059.044d@052_0003	ādadānaś ca nārācān vyāmṛśann iṣudhī api<BR>
04,059.044d@052_0004	aśvatthāmā<BR>
04,059.044d@052_0004	saṃspṛśānaś ca gāṇḍīvaṃ bhūyaḥ karṇaṃ samabhyayāt<BR>
04,059.044d@052_0005	karṇa yat tat sabhāmadhye bahv abaddhaṃ prabhāṣase<BR>
04,059.044d@052_0006	na me yudhi samo 'stīti tad idaṃ pratyupasthitam<BR>
04,059.044d@052_0007	eṣo 'ntaka iva kruddhaḥ sarvabhūtāvamardanaḥ<BR>
04,059.044d@052_0008	karṇaḥ<BR>
04,059.044d@052_0008	adūrāt pratyupasthāya jṛmbhate kesarī yathā<BR>
04,059.044d@052_0009	nāhaṃ bibhemi bībhatsoḥ kṛṣṇād vā devakīsutāt<BR>
04,059.044d@052_0010	pāṇḍavebhyo 'pi sarvebhyaḥ kṣatradharmam anuvrataḥ<BR>
04,059.044d@052_0011	sattvādhikānāṃ puṃsāṃ tu dhanurvedopajīvinām<BR>
04,059.044d@052_0012	darśanāj jāyate darpaḥ svaraś ca na viṣīdati<BR>
04,059.044d@052_0013	paśyatv ācāryaputro mām arjunena raṇe saha<BR>
04,059.044d@052_0014	vaiśaṃpāyanaḥ<BR>
04,059.044d@052_0014	yudhyamānaṃ susaṃyattaṃ daivaṃ tu duratikramam<BR>
04,059.044d@052_0015	taṃ samantād rathāḥ pañca parivārya dhanaṃjayam<BR>
04,059.044d@052_0016	ta iṣūn samyag asyanto mumukṣanto 'pi jīvitam<BR>
04,059.044d@052_0017	te lābham iva manvānāḥ kṣipram ārchan dhanaṃjayam<BR>
04,059.044d@052_0018	śaraughān samyag asyanto jīmūtā iva vārṣikāḥ<BR>
04,059.044d@052_0019	bahubhir vividhair bāṇair niśitair lomavāpibhiḥ<BR>
04,059.044d@052_0020	ādravan pratyavasthāya pratyavidhyan dhanaṃjayam<BR>
04,059.044d@052_0021	tataḥ prahasya bībhatsuḥ sarvaśastrabhṛtāṃ varaḥ<BR>
04,059.044d@052_0022	divyam astraṃ vikurvāṇaḥ pratyayād rathasattamān<BR>
04,059.044d@052_0023	yathā raśmibhir ādityaḥ pracchādayati medinīm<BR>
04,059.044d@052_0024	evaṃ gāṇḍīvanirmuktaiḥ śaraiḥ prācchādayad diśaḥ<BR>
04,059.044d@052_0025	na rathānāṃ na nāgānāṃ na dhvajānāṃ na vājinām<BR>
04,059.044d@052_0026	aviddhaṃ niśitair bāṇair āsīd dvyaṅgulam antaram<BR>
04,059.044d@052_0027	sarve śāntiparā yodhāḥ svacittaṃ nābhijajñire<BR>
04,059.044d@052_0028	hastino 'śvāś ca vitrastā vyavalīyanta sarvaśaḥ<BR>
04,059.044d@052_0029	yathā nalavanaṃ nāgaḥ prabhinnaḥ ṣāṣṭihāyanaḥ<BR>
04,059.044d@052_0030	evaṃ sarvān apāmṛdnād arjunaḥ śastratejasā<BR>
04,059.044d@052_0031	gāṇḍīvasya tu ghoṣeṇa pṛthivī samakampata<BR>
04,059.044d@052_0032	manāṃsi dhārtarāṣṭrāṇām abhyakṛntad dhanaṃjayaḥ<BR>
04,059.044d@052_0033	tato vigāhya sainyānāṃ madhyaṃ śastrabhṛtāṃ varaḥ<BR>
04,059.044d@052_0034	sārathiṃ samare śūram abhyabhāṣata vīryavān<BR>
04,059.044d@052_0035	saṃniyamya hayān etān mandaṃ vāhaya sārathe<BR>
04,059.044d@052_0036	ācāryaputraṃ samare yodhayiṣye 'parājitam<BR>
04,059.044d@052_0037	purā hy eṣa mayā muktaḥ sa me bhavati pṛṣṭhataḥ<BR>
04,059.044d@052_0038	evam ukto 'rjunenājāv aśvatthāmarathaṃ prati<BR>
04,059.044d@052_0039	karṇaḥ<BR>
04,059.044d@052_0039	virāṭaputro javanān bhṛśam aśvān acodayat<BR>
04,059.044d@052_0040	eṣopayāti bībhatsur vyathito gāḍhavedanaḥ<BR>
04,059.044d@052_0041	taṃ tu tatraiva yāsyāmi nāyaṃ mucyeta jīvitāt<BR>
04,059.044d@052_0041	droṇaḥ<BR>
04,059.044d@052_0042	naiṣo bhayena niryāto mahātmā pākaśāsaniḥ<BR>
04,059.044d@052_0043	evaṃ bhītā nivartante na punar gāḍhavedanāḥ<BR>
04,059.044d@052_0044	yady enam abhisaṃrabdhaṃ punar evābhiyāsyasi<BR>
04,059.044d@052_0045	bahūny astrāṇi jānīte na punar mokṣyate bhavān<BR>
04,059.044d@052_0046	diṣṭyā duryodhano mukto diṣṭyā gāvaḥ palāyitāḥ<BR>
04,059.044d@052_0047	muktamuṣṭiṣu saṃgrāme kiṃ raṇena kariṣyasi<BR>
04,059.044d@052_0048	krośamātram atikramya balam anvānayāmahe<BR>
04,059.044d@052_0049	anvāgatabalāḥ pārthaṃ punar evābhiyāsyatha<BR>
04,059.044d*1031_001	parākrame ca śaurye ca vīrye sattve mahāraṇe<BR>
04,059.044d*1031_002	śastrāstreṣu ca sarveṣu lāghave dūrapātane<BR>
04,059.044d*1031_003	yasya nāsti samo loke pitṛdattavaraś ca yaḥ<BR>
04,059.044d*1031_004	jitaśramo jitārātir nistandriḥ khedavarjitaḥ<BR>
04,059.044d*1031_005	yaḥ svecchāmaraṇo jātaḥ pitṛśuśrūṣaṇe rataḥ<BR>
04,059.044d*1031_006	duryodhanahitārthāya yuddhvā pārthena saṃgare<BR>
04,059.044d*1031_007	pṛthāsutahitārthāya parājita ivābhavat<BR>
04,059.044d@053_0000	arjunaḥ<BR>
04,059.044d@053_0001	dakṣiṇām eva tu diśaṃ hayān uttara vāhaya<BR>
04,059.044d@053_0002	purā sārthībhavaty eṣām ayaṃ śabdo 'tra tiṣṭhatām<BR>
04,059.044d@053_0003	aśvatthāmnaḥ pratirathaṃ prācīm udyāhi sārathe<BR>
04,059.044d@053_0004	acirād draṣṭum icchāmi guruputraṃ yaśasvinam<BR>
04,059.044d@053_0004	vaiśaṃpāyanaḥ<BR>
04,059.044d@053_0005	mohayitvā tu tān sarvān dhanurghoṣeṇa pāṇḍavaḥ<BR>
04,059.044d@053_0006	prasavyaṃ caivam āvṛtya krośārdhaṃ prādravat tataḥ<BR>
04,059.044d@053_0007	yathā susaṃskṛto bāṇaḥ suparṇaś cāpi śīghragaḥ<BR>
04,059.044d@053_0008	tathā pārtharathaḥ śīghram ākāśe paryavartata<BR>
04,059.044d@053_0009	muhūrtoparate śabde pratiyāte dhanaṃjaye<BR>
04,059.044d@053_0010	hastyaśvarathapādātaṃ puraskṛtya mahārathāḥ<BR>
04,059.044d@053_0011	droṇabhīṣmamukhāḥ sarve sainyānāṃ jaghane yayuḥ<BR>
04,059.044d@053_0012	sainikāḥ<BR>
04,059.044d@053_0012	yattāḥ pārtham apaśyantaḥ sahitāḥ śaravikṣatāḥ<BR>
04,059.044d@053_0013	diṣṭyā duryodhano muktaḥ sainyaṃ bhūyiṣṭham āgatam<BR>
04,059.044d@053_0014	krośamātram atikramya balam anvānayāmahe<BR>
04,059.044d@053_0015	vaiśaṃpāyanaḥ<BR>
04,059.044d@053_0015	yāma yatra vanaṃ gulmaṃ nadīm anvaśmakāṃ prati<BR>
04,059.044d@053_0016	atha duryodhano dṛṣṭvā bhagnaṃ svabalam āhave<BR>
04,059.044d@053_0017	amṛṣyamāṇaḥ kopena parimārgan dhanaṃjayam<BR>
04,059.044d@053_0018	nyavartata kuruśreṣṭhaḥ svenānīkena saṃvṛtaḥ<BR>
04,059.044d@053_0019	vāryamāṇo durādharṣair bhīṣmadroṇakṛpair bhṛśam<BR>
04,059.044d@053_0020	tato 'rjunaś citram udāravegaṃ<BR>
04,059.044d@053_0021	samīkṣya gāṇḍīvam uvāca vākyam<BR>
04,059.044d@053_0022	idaṃ tv idānīm anayaṃ kurūṇāṃ<BR>
04,059.044d@053_0023	śivaṃ dhanuḥ śatrunibarhaṇaṃ ca<BR>
04,059.044d@053_0024	atyāśugaṃ vegavad āśukartṛ<BR>
04,059.044d@053_0025	avāraṇīyaṃ mahate raṇāya<BR>
04,059.044d@053_0026	pradāraṇaṃ śatruvarūthinīnām<BR>
04,059.044d@053_0027	anīkabhit saṃyati vajrakalpam<BR>
04,059.044d@053_0028	prayāhi yatraiṣa suyodhano hi<BR>
04,059.044d@053_0029	taṃ pātayiṣyāmi śaraiḥ sutīkṣṇaiḥ<BR>
04,059.044d@053_0030	ācāryaputraṃ ca pitāmahaṃ ca<BR>
04,059.044d@053_0031	suyodhanaṃ sūtasutaṃ ca saṃkhye<BR>
04,059.044d@053_0032	droṇaṃ kṛpaṃ caiva nivārya yuddhe<BR>
04,059.044d@053_0033	śiro hariṣyāmi suyodhanasya<BR>
04,059.044d@053_0034	tam uttaraś citram udāravegaṃ<BR>
04,059.044d@053_0035	dhanuś ca dṛṣṭvā niśitāñ śarāṃś ca<BR>
04,059.044d@053_0036	bhīto 'bravīd arjunam ājimadhye<BR>
04,059.044d@053_0037	nāhaṃ tavāśvān viṣahe niyantum<BR>
04,059.044d@053_0038	tam abravīn mātsyasutaṃ prahasya<BR>
04,059.044d@053_0039	gāṇḍīvadhanvā dviṣatāṃ nihantā<BR>
04,059.044d@053_0040	mayā sahāyena kuto 'sti te bhayaṃ<BR>
04,059.044d@053_0041	praihy uttarāśvān upamantrayasva<BR>
04,059.044d@053_0042	āśvāsitas tena dhanaṃjayena<BR>
04,059.044d@053_0043	vairāṭir aśvān pratutoda śīghram<BR>
04,059.044d@053_0044	viṣphārayaṃs tad dhanur ugravegaṃ<BR>
04,059.044d@053_0045	yuyutsamānaḥ punar eva jiṣṇuḥ<BR>
04,059.044d@053_0046	gāṇḍīvaśabdena tu tatra yodhā<BR>
04,059.044d@053_0047	bhūmau nipetur bahavo 'tivelam<BR>
04,059.044d@053_0048	śaṅkhasya śabdena tu vānarasya<BR>
04,059.044d@053_0049	arjunaḥ<BR>
04,059.044d@053_0049	śabdena te yodhavarāḥ samantāt<BR>
04,059.044d@053_0050	eṣo 'timānī dhṛtarāṣṭrasūnuḥ<BR>
04,059.044d@053_0051	senāmukhe sarvasamṛddhatejāḥ<BR>
04,059.044d@053_0052	parājayaṃ nityam amṛṣyamāṇo<BR>
04,059.044d@053_0053	nivartate yuddhamanāḥ purastāt<BR>
04,059.044d@053_0054	tam eva yāhi prasamīkṣya yattaḥ<BR>
04,059.044d@053_0055	suyodhanaṃ tatra sahānujaṃ ca<BR>
04,059.044d@053_0055	vaiśaṃpāyanaḥ<BR>
04,059.044d@053_0056	tam āpatantaṃ prasamīkṣya sarve<BR>
04,059.044d@053_0057	kurupravīrāḥ sahasābhyagacchan<BR>
04,059.044d@053_0058	prahasya vīraḥ sa tu tān atītya<BR>
04,059.044d@053_0059	duryodhane dvau nicakhāna bāṇau<BR>
04,059.044d@053_0060	tenārdito nāga iva prabhinnaḥ<BR>
04,059.044d@053_0061	pārthena viddho dhṛtarāṣṭrasūnuḥ<BR>
04,059.044d@053_0062	yuyutsamāno 'tirathena saṃkhye<BR>
04,059.044d@053_0063	svayaṃ nigṛhyārjunam āsasāda<BR>
04,060.001	vaiśaṃpāyana uvāca<BR>
04,060.001a	bhīṣme tu saṃgrāmaśiro vihāya; palāyamāne dhṛtarāṣṭraputraḥ<BR>
04,060.001c	ucchritya ketuṃ vinadan mahātmā; svayaṃ vigṛhyārjunam āsasāda<BR>
04,060.002a	sa bhīmadhanvānam udagravīryaṃ; dhanaṃjayaṃ śatrugaṇe carantam<BR>
04,060.002c	ākarṇapūrṇāyatacoditena; bhallena vivyādha lalāṭamadhye<BR>
04,060.003a	sa tena bāṇena samarpitena; jāmbūnadābhena susaṃśitena<BR>
04,060.003c	rarāja rājan mahanīyakarmā; yathaikaparvā ruciraikaśṛṅgaḥ<BR>
04,060.004a	athāsya bāṇena vidāritasya; prādurbabhūvāsṛg ajasram uṣṇam<BR>
04,060.004c	sā tasya jāmbūnadapuṣpacitrā; māleva citrābhivirājate sma<BR>
04,060.005a	sa tena bāṇābhihatas tarasvī; duryodhanenoddhatamanyuvegaḥ<BR>
04,060.005c	śarān upādāya viṣāgnikalpān; vivyādha rājānam adīnasattvaḥ<BR>
04,060.006a	duryodhanaś cāpi tam ugratejāḥ; pārthaś ca duryodhanam ekavīraḥ<BR>
04,060.006c	anyonyam ājau puruṣapravīrau; samaṃ samājaghnatur ājamīḍhau<BR>
04,060.007a	tataḥ prabhinnena mahāgajena; mahīdharābhena punar vikarṇaḥ<BR>
04,060.007c	rathaiś caturbhir gajapādarakṣaiḥ; kuntīsutaṃ jiṣṇum athābhyadhāvat<BR>
04,060.008a	tam āpatantaṃ tvaritaṃ gajendraṃ; dhanaṃjayaḥ kumbhavibhāgamadhye<BR>
04,060.008c	ākarṇapūrṇena dṛḍhāyasena; bāṇena vivyādha mahājavena<BR>
04,060.009a	pārthena sṛṣṭaḥ sa tu gārdhrapatra; ā puṅkhadeśāt praviveśa nāgam<BR>
04,060.009c	vidārya śailapravaraprakāśaṃ; yathāśaniḥ parvatam indrasṛṣṭaḥ<BR>
04,060.010a	śaraprataptaḥ sa tu nāgarājaḥ; pravepitāṅgo vyathitāntarātmā<BR>
04,060.010c	saṃsīdamāno nipapāta mahyāṃ; vajrāhataṃ śṛṅgam ivācalasya<BR>
04,060.011a	nipātite dantivare pṛthivyāṃ; trāsād vikarṇaḥ sahasāvatīrya<BR>
04,060.011c	tūrṇaṃ padāny aṣṭaśatāni gatvā; viviṃśateḥ syandanam āruroha<BR>
04,060.012a	nihatya nāgaṃ tu śareṇa tena; vajropamenādrivarāmbudābham<BR>
04,060.012c	tathāvidhenaiva śareṇa pārtho; duryodhanaṃ vakṣasi nirbibheda<BR>
04,060.013a	tato gaje rājani caiva bhinne; bhagne vikarṇe ca sapādarakṣe<BR>
04,060.013c	gāṇḍīvamuktair viśikhaiḥ praṇunnās; te yodhamukhyāḥ sahasāpajagmuḥ<BR>
04,060.014a	dṛṣṭvaiva bāṇena hataṃ tu nāgaṃ; yodhāṃś ca sarvān dravato niśamya<BR>
04,060.014c	rathaṃ samāvṛtya kurupravīro; raṇāt pradudrāva yato na pārthaḥ<BR>
04,060.015a	taṃ bhīmarūpaṃ tvaritaṃ dravantaṃ; duryodhanaṃ śatrusaho niṣaṅgī<BR>
04,060.015c	prākṣveḍayad yoddhumanāḥ kirīṭī; bāṇena viddhaṃ rudhiraṃ vamantam<BR>
04,060.015d@054_0001	tasmin maheṣvāsavare 'tividdhe<BR>
04,060.015d@054_0002	dhanaṃjayenāpratimena yuddhe<BR>
04,060.015d@054_0003	sarvāṇi sainyāni bhayārditāni<BR>
04,060.015d@054_0004	trāsaṃ yayuḥ pārtham udīkṣya tāni<BR>
04,060.015d@054_0005	tatas tu te śāntiparāś ca sarve<BR>
04,060.015d@054_0006	dṛṣṭvārjunaṃ nāgam iva prabhinnam<BR>
04,060.015d@054_0007	uccair nadantaṃ balavantam ājau<BR>
04,060.015d@054_0008	madhye sthitaṃ siṃham ivarṣabhāṇām<BR>
04,060.015d@054_0009	gāṇḍīvaśabdena tu pāṇḍavasya<BR>
04,060.015d@054_0010	yodhā nipetuḥ sahasā rathebhyaḥ<BR>
04,060.015d@054_0011	bhayārditāḥ pārthaśarābhitaptāḥ<BR>
04,060.015d@054_0012	siṃhābhipannā iva vāraṇendrāḥ<BR>
04,060.015d@054_0013	saṃraktanetraḥ punar indrakarmā<BR>
04,060.015d@054_0014	vaikartanaṃ dvādaśabhiḥ pṛṣatkaiḥ<BR>
04,060.015d@054_0015	vidrāvya teṣāṃ dravatāṃ samīkṣya<BR>
04,060.015d@054_0016	duḥśāsanaṃ caikarathena pārthaḥ<BR>
04,060.015d@054_0017	karṇo 'bravīt pārthaśarābhitapto<BR>
04,060.015d@054_0018	duryodhanaṃ duṣprasahaṃ ca dṛṣṭvā<BR>
04,060.015d@054_0019	dṛṣṭo 'rjuno 'yaṃ pratiyāma śīghraṃ<BR>
04,060.015d@054_0020	śreyo vidhāsyāma ito gatena<BR>
04,060.015d@054_0021	manye tvayā tāta kṛtaṃ ca kāryaṃ<BR>
04,060.015d@054_0022	yad arjuno 'smābhir ihādya dṛṣṭaḥ<BR>
04,060.015d@054_0023	bhūyo vanaṃ gacchatu savyasācī<BR>
04,060.015d@054_0024	paśyāmi pūrṇaṃ samayaṃ na teṣām<BR>
04,060.015d@054_0025	śarārditās te yudhi pāṇḍavena<BR>
04,060.015d@054_0026	prasasrur anyonyam athāhvayantaḥ<BR>
04,060.015d@054_0027	karṇo 'bravīd āpataty eṣa jiṣṇur<BR>
04,060.015d@054_0028	duryodhanaṃ saṃparivārya yāmaḥ<BR>
04,060.015d@054_0029	sarvāstravid vāraṇayūthapābhaḥ<BR>
04,060.015d@054_0030	kāle prahartā yudhi śātravāṇām<BR>
04,060.015d@054_0031	ayaṃ ca pārthaḥ punarāgato no<BR>
04,060.015d@054_0032	mūlaṃ ca rakṣyaṃ bharatarṣabhāṇām<BR>
04,060.015d@054_0033	samīkṣya pārthaṃ tarasāpatantaṃ<BR>
04,060.015d@054_0034	duryodhanaḥ kālam ivāttaśastram<BR>
04,060.015d@054_0035	bhayārtarūpaḥ śaraṇaṃ prapede<BR>
04,060.015d@054_0036	droṇaṃ ca karṇaṃ ca kṛpaṃ ca bhīṣmam<BR>
04,060.015d@054_0037	taṃ bhītarūpaṃ śaraṇaṃ vrajantaṃ<BR>
04,060.015d@054_0038	duryodhanaṃ śatrusaho niṣaṅgī<BR>
04,060.015d@054_0039	ity abravīt prītamanāḥ kirīṭī<BR>
04,060.015d@054_0040	bāṇena viddhaṃ rudhiraṃ vamantam<BR>
04,060.016	arjuna uvāca<BR>
04,060.016a	vihāya kīrtiṃ vipulaṃ yaśaś ca; yuddhāt parāvṛtya palāyase kim<BR>
04,060.016c	na te 'dya tūryāṇi samāhatāni; yathāvad udyānti gatasya yuddhe<BR>
04,060.016d*1032_001	na bhokṣyase so 'dya mahīṃ samagrāṃ<BR>
04,060.016d*1032_002	yānāni vastrāṇy atha bhojanāni<BR>
04,060.016d*1032_003	kalyāṇagandhīni ca candanāni<BR>
04,060.016d*1032_004	yuddhāt parājitya tu bhokṣyase kim<BR>
04,060.016d*1032_005	suvarṇamālyāni ca kuṇḍalāni<BR>
04,060.016d*1032_006	hārāṃś ca vaiḍūryakṛtopadhānān<BR>
04,060.016d*1032_007	cyutasya yuddhān na tu śaṅkhaśabdās<BR>
04,060.016d*1032_008	tathā bhaviṣyanti tavādya pāpa<BR>
04,060.016d*1032_009	na bhogahetor varacandanaṃ ca<BR>
04,060.016d*1032_010	striyaś ca mukhyā madhurapralāpāḥ<BR>
04,060.016d*1032_011	yuddhāt prayātasya narendrasūnoḥ<BR>
04,060.016d*1032_012	pare ca loke phalatā na ceha<BR>
04,060.017a	yudhiṣṭhirasyāsmi nideśakārī; pārthas tṛtīyo yudhi ca sthiro 'smi<BR>
04,060.017c	tadartham āvṛtya mukhaṃ prayaccha; narendravṛttaṃ smara dhārtarāṣṭra<BR>
04,060.018a	moghaṃ tavedaṃ bhuvi nāmadheyaṃ; duryodhanetīha kṛtaṃ purastāt<BR>
04,060.018b*1033_001	duryodhanas tvaṃ prathito 'si nāmnā<BR>
04,060.018b*1033_002	suyodhanas tvaṃ nikṛtipradhānaḥ<BR>
04,060.018c	na hīha duryodhanatā tavāsti; palāyamānasya raṇaṃ vihāya<BR>
04,060.019a	na te purastād atha pṛṣṭhato vā; paśyāmi duryodhana rakṣitāram<BR>
04,060.019c	paraihi yuddhena kurupravīra; prāṇān priyān pāṇḍavato 'dya rakṣa<BR>
04,060.019d@055_0001	bhītaṃ vivastraṃ virathaṃ yato 'haṃ<BR>
04,060.019d@055_0002	visaṃjñam ājau vikalaṃ vivastram<BR>
04,060.019d@055_0003	vimuktakeśaṃ ca palāyamānaṃ<BR>
04,060.019d@055_0004	prāptaṃ tavāhaṃ śaraṇaṃ vadantam<BR>
04,060.019d@055_0005	tavāsmi ceti pralapantam evaṃ<BR>
04,060.019d@055_0006	rakṣeti māṃ vādinam eva vādīn<BR>
04,060.019d@055_0007	parāṅmukhān nāham aho nihanmi<BR>
04,060.019d@055_0008	yatas tato jīva suyodhana tvam<BR>
04,060.019d@055_0009	vacāṃsi cet tvaṃ smarasi svakīyāny<BR>
04,060.019d@055_0010	uktāny aho dyūtajaye sabhāyām<BR>
04,060.019d@055_0011	ūruṃ svakaṃ darśayatā samakṣam<BR>
04,060.019d@055_0012	asmān samākṣipya jagāda kṛṣṇām<BR>
04,060.019d@055_0013	mṛtā yathaite kila pāṇḍuputrā<BR>
04,060.019d@055_0014	vyāghrā yathā carmamayāś ca sarpāḥ<BR>
04,060.019d@055_0015	prabhagnadaṃṣṭrāś ca sakūrcaṣaṇḍhās<BR>
04,060.019d@055_0016	tilā yathāraṇyabhavās tathaite<BR>
04,060.019d@055_0017	jano yathā kākayavāñ jagāda<BR>
04,060.019d@055_0018	pāṇḍūṃs tathā nāmadharāṃs tu viddhi<BR>
04,060.019d@055_0019	samāviśas tv aṅkam imaṃ mameti<BR>
04,060.019d@055_0020	rājyasya me 'laṃkaraṇaṃ bhava tvam<BR>
04,060.019d@055_0021	droṇasya bhīṣmasya kṛpasya caiva<BR>
04,060.019d@055_0022	yac chṛṇvatas tvaṃ bahudhālapad bhoḥ<BR>
04,060.019d@055_0023	tad ehi bho na tv akajasva sainyaiḥ<BR>
04,060.019d@055_0024	sahāpi mām ekarathaṃ rathaiḥ svaiḥ<BR>
04,060.019d@055_0025	sarvaiḥ svayodhair bahubhiḥ samaṃ tvaṃ<BR>
04,060.019d@055_0026	yudhyasva mām ekam apīha vīram<BR>
04,060.019d@055_0027	jīvan vimokṣe na palāyamāno<BR>
04,060.019d@055_0028	manda svayuktaṃ smara tatsabhāyām<BR>
04,060.019d@055_0029	parīpsa yuddhena kurūn samakṣaṃ<BR>
04,060.019d@055_0030	prāṇān mayā bāhubalābhisṛṣṭān<BR>
04,061.001	vaiśaṃpāyana uvāca<BR>
04,061.001a	āhūyamānas tu sa tena saṃkhye; mahāmanā dhṛtarāṣṭrasya putraḥ<BR>
04,061.001c	nivartitas tasya girāṅkuśena; gajo yathā matta ivāṅkuśena<BR>
04,061.002a	so 'mṛṣyamāṇo vacasābhimṛṣṭo; mahārathenātirathas tarasvī<BR>
04,061.002b*1034_001	tato duryodhanaḥ kruddho vikṣipan dhanur uttamam<BR>
04,061.002b*1034_002	duryodhanaḥ<BR>
04,061.002b*1034_002	dhṛtiṃ kṛtvā suvipulāṃ pratyuvāca dhanaṃjayam<BR>
04,061.002b*1034_003	nāham indrād api kruddhād bibhemi bharatarṣabha<BR>
04,061.002b*1034_004	bhuktvā suvipulaṃ rājyaṃ vittāni ca sukhāni ca<BR>
04,061.002b*1034_005	vaiśaṃpāyanaḥ<BR>
04,061.002b*1034_005	kimarthaṃ yuddhasamaye palāyiṣye narottama<BR>
04,061.002b*1034_006	evam uktvā mahārājaḥ pratyayudhyata phalgunam<BR>
04,061.002b*1034_007	saṃnipatya tu śīghrāśvas totrārdita iva dvipaḥ<BR>
04,061.002b*1034_008	ākrāntabhogas tejasvī dhanur vakra ivoragaḥ<BR>
04,061.002b*1034_009	rathaṃ rathena saṃgamya yodhayām āsa pāṇḍavam<BR>
04,061.002c	paryāvavartātha rathena vīro; bhogī yathā pādatalābhimṛṣṭaḥ<BR>
04,061.003a	taṃ prekṣya karṇaḥ parivartamānaṃ; nivartya saṃstabhya ca viddhagātraḥ<BR>
04,061.003c	duryodhanaṃ dakṣiṇato 'bhyagacchat; pārthaṃ nṛvīro yudhi hemamālī<BR>
04,061.004a	bhīṣmas tataḥ śāṃtanavo nivṛtya; hiraṇyakakṣyāṃs tvarayaṃs turaṃgān<BR>
04,061.004c	duryodhanaṃ paścimato 'bhyarakṣat; pārthān mahābāhur adhijyadhanvā<BR>
04,061.005a	droṇaḥ kṛpaś caiva viviṃśatiś ca; duḥśāsanaś caiva nivṛtya śīghram<BR>
04,061.005c	sarve purastād vitateṣucāpā; duryodhanārthaṃ tvaritābhyupeyuḥ<BR>
04,061.006a	sa tāny anīkāni nivartamānāny; ālokya pūrṇaughanibhāni pārthaḥ<BR>
04,061.006c	haṃso yathā megham ivāpatantaṃ; dhanaṃjayaḥ pratyapatat tarasvī<BR>
04,061.007a	te sarvataḥ saṃparivārya pārtham; astrāṇi divyāni samādadānāḥ<BR>
04,061.007c	vavarṣur abhyetya śaraiḥ samantān; meghā yathā bhūdharam ambuvegaiḥ<BR>
04,061.008a	tato 'stram astreṇa nivārya teṣāṃ; gāṇḍīvadhanvā kurupuṃgavānām<BR>
04,061.008c	saṃmohanaṃ śatrusaho 'nyad astraṃ; prāduścakāraindrir apāraṇīyam<BR>
04,061.009a	tato diśaś cānudiśo vivṛtya; śaraiḥ sudhārair niśitaiḥ supuṅkhaiḥ<BR>
04,061.009c	gāṇḍīvaghoṣeṇa manāṃsi teṣāṃ; mahābalaḥ pravyathayāṃ cakāra<BR>
04,061.010a	tataḥ punar bhīmaravaṃ pragṛhya; dorbhyāṃ mahāśaṅkham udāraghoṣam<BR>
04,061.010c	vyanādayat sa pradiśo diśaḥ khaṃ; bhuvaṃ ca pārtho dviṣatāṃ nihantā<BR>
04,061.011a	te śaṅkhanādena kurupravīrāḥ; saṃmohitāḥ pārthasamīritena<BR>
04,061.011c	utsṛjya cāpāni durāsadāni; sarve tadā śāntiparā babhūvuḥ<BR>
04,061.012a	tathā visaṃjñeṣu pareṣu pārthaḥ; smṛtvā tu vākyāni tathottarāyāḥ<BR>
04,061.012c	niryāhi madhyād iti matsyaputram; uvāca yāvat kuravo visaṃjñāḥ<BR>
04,061.013a	ācārya śāradvatayoḥ suśukle; karṇasya pītaṃ ruciraṃ ca vastram<BR>
04,061.013c	drauṇeś ca rājñaś ca tathaiva nīle; vastre samādatsva narapravīra<BR>
04,061.014a	bhīṣmasya saṃjñāṃ tu tathaiva manye; jānāti me 'strapratighātam eṣaḥ<BR>
04,061.014c	etasya vāhān kuru savyatas tvam; evaṃ hi yātavyam amūḍhasaṃjñaiḥ<BR>
04,061.015a	raśmīn samutsṛjya tato mahātmā; rathād avaplutya virāṭaputraḥ<BR>
04,061.015b*1035_001	nānāvidhāny adbhutavarṇakāni<BR>
04,061.015b*1035_002	mahānti cīnāṃśudukūlakāni<BR>
04,061.015b*1035_003	paṭṭāṃśukāni vividhāni manojñakāni<BR>
04,061.015b*1035_004	hārāṃś ca rājñāṃ maṇibhūṣaṇāni<BR>
04,061.015b*1035_005	suvarṇaniṣkābharaṇāni māriṣa<BR>
04,061.015b*1035_006	māṇikyabāhvaṅgadakaṅkaṇāni<BR>
04,061.015b*1035_007	anyāni rājñāṃ maṇibhūṣaṇāni<BR>
04,061.015c	vastrāṇy upādāya mahārathānāṃ; tūrṇaṃ punaḥ svaṃ ratham āruroha<BR>
04,061.015d*1036_001	rājñaś ca sarvān mṛtasaṃnikāśān<BR>
04,061.015d*1036_002	saṃmohanāstreṇa visaṃjñakalpān<BR>
04,061.015d*1036_003	nāsāgravinyastakarāṅgulīkaḥ<BR>
04,061.015d*1036_004	pārtho jahāsa smayamānacetāḥ<BR>
04,061.015d@056_0001	tato 'rjuno svāpanam astram ugraṃ<BR>
04,061.015d@056_0002	kodaṇḍam āropya kurūn pratīha<BR>
04,061.015d@056_0003	bhīṣmaṃ guruṃ putrayutaṃ kṛpaṃ ca<BR>
04,061.015d@056_0004	muktvā mumocānyaśirasy amarṣī<BR>
04,061.015d@056_0005	śirāṃsi teṣām atha tat prapadya<BR>
04,061.015d@056_0006	prasvāpanāstraṃ kurupuṃgavānām<BR>
04,061.015d@056_0007	ekaikaśaḥ kūrcaśiro 'rdham ardhaṃ<BR>
04,061.015d@056_0008	pṛthak pṛthag vā lunad anyam anyam<BR>
04,061.015d@056_0009	bhāgaṃ śiraḥ kūrcabhavaṃ vimuṇḍya<BR>
04,061.015d@056_0010	pratyāyayau pārthakaraṃ tad astram<BR>
04,061.015d@056_0011	tataḥ prahṛṣṭaḥ puruṣapravīro<BR>
04,061.015d@056_0012	gurūn namaskṛtya jagāda coccaiḥ<BR>
04,061.015d@056_0013	prayāntu bho 'ntaḥpuram āśu vīrāḥ<BR>
04,061.015d@056_0014	svaṃ svaṃ priyāṇāṃ pratidarśayantu<BR>
04,061.015d@056_0015	prāṇān upādāya mayādya muktā<BR>
04,061.015d@056_0016	mokṣyāmi roṣaṃ punar apy aho svam<BR>
04,061.016a	tato 'nvaśāsac caturaḥ sadaśvān; putro virāṭasya hiraṇyakakṣyān<BR>
04,061.016c	te tad vyatīyur dhvajinām anīkaṃ; śvetā vahanto 'rjunam ājimadhyāt<BR>
04,061.017a	tathā tu yāntaṃ puruṣapravīraṃ; bhīṣmaḥ śarair abhyahanat tarasvī<BR>
04,061.017c	sa cāpi bhīṣmasya hayān nihatya; vivyādha pārśve daśabhiḥ pṛṣatkaiḥ<BR>
04,061.018a	tato 'rjuno bhīṣmam apāsya yuddhe; viddhvāsya yantāram ariṣṭadhanvā<BR>
04,061.018c	tasthau vimukto rathavṛndamadhyād; rāhuṃ vidāryeva sahasraraśmiḥ<BR>
04,061.019a	labdhvā tu saṃjñāṃ ca kurupravīraḥ; pārthaṃ samīkṣyātha mahendrakalpam<BR>
04,061.019c	raṇād vimuktaṃ sthitam ekam ājau; sa dhārtarāṣṭras tvarito babhāṣe<BR>
04,061.019c*1037_001	sarvāñ jitān muṇḍitaśīrṣakūrcān<BR>
04,061.019c*1037_002	pṛthakpṛthagbhāgavirūparaudrān<BR>
04,061.020a	ayaṃ kathaṃ svid bhavatāṃ vimuktas; taṃ vai prabadhnīta yathā na mucyet<BR>
04,061.020c	tam abravīc chāṃtanavaḥ prahasya; kva te gatā buddhir abhūt kva vīryam<BR>
04,061.021a	śāntiṃ parāśvasya yathā sthito 'bhūr; utsṛjya bāṇāṃś ca dhanuś ca citram<BR>
04,061.021c	na tv eva bībhatsur alaṃ nṛśaṃsaṃ; kartuṃ na pāpe 'sya mano niviṣṭam<BR>
04,061.022a	trailokyahetor na jahet svadharmaṃ; tasmān na sarve nihatā raṇe 'smin<BR>
04,061.022b*1038_001	adyāpi caitanyam aho tavātra<BR>
04,061.022b*1038_002	nāsty eva rājan gatacīrakasya<BR>
04,061.022b*1038_003	saṃbhālayātmānam amitrasāha<BR>
04,061.022b*1038_004	kva te gataṃ cīram adīnasattva<BR>
04,061.022b*1038_005	yodhāṃś ca sarvān abhivīkṣya nagnāṃs<BR>
04,061.022b*1038_006	tasmān na vācyaṃ dhṛtarāṣṭraputra<BR>
04,061.022c	kṣipraṃ kurūn yāhi kurupravīra; vijitya gāś ca pratiyātu pārthaḥ<BR>
04,061.022d*1039_001	yuṣmān sametān kupito na hanyāt<BR>
04,061.022d*1039_002	tasmāt puraṃ (ja)yāma sa no 'stu lābhaḥ<BR>
04,061.022d*1040_001	mā te svako 'rtho nipateta mohāt<BR>
04,061.022d*1040_002	tat saṃvidhātavyam ariṣṭadhanvan<BR>
04,061.022d*1041_001	saṃmohanāstrapratimohitāḥ stha<BR>
04,061.022d*1041_002	yūyaṃ na jānīta dhanāpahāram<BR>
04,061.022d*1041_003	paśyātmavastrābharaṇāni rājan<BR>
04,061.022d*1041_004	virāṭaputreṇa samāhṛtāni<BR>
04,061.022d*1041_005	nṛpeṣu sarveṣu ca mohiteṣu<BR>
04,061.022d*1041_006	hantuṃ yad icchet sa haniṣyatīti<BR>
04,061.022d*1041_007	tadā tu dharmātmatayā nṛvīro<BR>
04,061.022d*1041_008	na cāhanad vo balabhit tanūjaḥ<BR>
04,061.022d*1041_009	bhāgyena yuṣmān avadhīn na pārthaḥ<BR>
04,061.022d*1041_010	saṃdhiṃ kurūṇām anumanyamānaḥ<BR>
04,061.022d*1041_011	tad yāta yūyaṃ saha sainikaiś ca<BR>
04,061.022d*1041_012	hatāvaśiṣṭair gajasāhvayaṃ puram<BR>
04,061.023a	duryodhanas tasya tu tan niśamya; pitāmahasyātmahitaṃ vaco 'tha<BR>
04,061.023b*1042_001	nītāni vastrāṇi ca phālgunena<BR>
04,061.023b*1042_002	samīkṣya rājā hṛdi lajjitaś ca<BR>
04,061.023c	atītakāmo yudhi so 'tyamarṣī; rājā viniḥśvasya babhūva tūṣṇīm<BR>
04,061.024a	tad bhīṣmavākyaṃ hitam īkṣya sarve; dhanaṃjayāgniṃ ca vivardhamānam<BR>
04,061.024c	nivartanāyaiva mano nidadhyur; duryodhanaṃ te parirakṣamāṇāḥ<BR>
04,061.025a	tān prasthitān prītamanāḥ sa pārtho; dhanaṃjayaḥ prekṣya kurupravīrān<BR>
04,061.025c	ābhāṣamāṇo 'nuyayau muhūrtaṃ; saṃpūjayaṃs tatra gurūn mahātmā<BR>
04,061.025c*1043_001	teṣām anīkāni nirīkṣya pārtho<BR>
04,061.025c*1043_002	viśīrṇatūryadhvajakārmukāni<BR>
04,061.025c*1043_003	gāṇḍīvadhanvā pravaraḥ kurūṇāṃ<BR>
04,061.025c*1043_004	śaṅkhaṃ pradadhmau balavān balena<BR>
04,061.025c*1043_005	te śaṅkhaśabdaṃ tumulaṃ niśamya<BR>
04,061.025c*1043_006	dhvajasya śrutvā nadato 'ntarikṣe<BR>
04,061.025c*1043_007	gāṇḍīvaśabdena muhur muhus te<BR>
04,061.025c*1043_008	bhītā yayuḥ sarvadhanaṃ vihāya<BR>
04,061.025c*1043_009	tān arjuno dūrataraṃ vibhajya<BR>
04,061.025c*1043_010	dhanaṃ ca sarvaṃ nikhilaṃ nivartya<BR>
04,061.025c*1043_011	āpṛcchya tān dūrataraṃ prayātvā<BR>
04,061.025d*1044_001	gurūṃś ca sarvān abhivādya bāṇair<BR>
04,061.025d*1044_002	nyavartatodagramanāḥ śanaiḥ saḥ<BR>
04,061.026a	pitāmahaṃ śāṃtanavaṃ sa vṛddhaṃ; droṇaṃ guruṃ ca pratipūjya mūrdhnā<BR>
04,061.026c	drauṇiṃ kṛpaṃ caiva gurūṃś ca sarvāñ; śarair vicitrair abhivādya caiva<BR>
04,061.027a	duryodhanasyottamaratnacitraṃ; ciccheda pārtho mukuṭaṃ śareṇa<BR>
04,061.027b*1045_001	tan nāma viśrāvya tato nivṛttaḥ<BR>
04,061.027b*1046_001	dhanaṃjayaṃ siṃham ivāttavaktraṃ<BR>
04,061.027b*1046_002	gā vai vijityābhimukhaṃ prayāntam<BR>
04,061.027b*1046_003	udīkṣituṃ pārthivās te na śekur<BR>
04,061.027b*1046_004	yathaiva madhyāhnagataṃ tu sūryam<BR>
04,061.027b*1046_005	ratnāni vāsāṃsi ca tāni gṛhya<BR>
04,061.027b*1046_006	raṇotkaṭo nāga iva prabhinnaḥ<BR>
04,061.027b*1046_007	jitvā ca vairāṭim uvāca pārthaḥ<BR>
04,061.027b*1046_008	prahṛṣṭarūpo rathināṃ variṣṭhaḥ<BR>
04,061.027c	āmantrya vīrāṃś ca tathaiva mānyān; gāṇḍīvaghoṣeṇa vinādya lokān<BR>
04,061.028a	sa devadattaṃ sahasā vinādya; vidārya vīro dviṣatāṃ manāṃsi<BR>
04,061.028c	dhvajena sarvān abhibhūya śatrūn; sa hemajālena virājamānaḥ<BR>
04,061.029a	dṛṣṭvā prayātāṃs tu kurūn kirīṭī; hṛṣṭo 'bravīt tatra sa matsyaputram<BR>
04,061.029c	āvartayāśvān paśavo jitās te; yātāḥ pare yāhi puraṃ prahṛṣṭaḥ<BR>
04,061.029d*1047_001	devās tu dṛṣṭvā mahad adbhutaṃ tad<BR>
04,061.029d*1047_002	yuddhaṃ kurūṇāṃ saha phālgunena<BR>
04,061.029d*1047_003	jagmur yathāsvaṃ bhavanaṃ pratītāḥ<BR>
04,061.029d*1047_004	pārthasya karmāṇi vicintayantaḥ<BR>
04,061.029d*1048_001	sa hemamālena virājamāno<BR>
04,061.029d*1048_002	rathena vīro rudhirokṣitena<BR>
04,061.029d*1049_001	uddhuṣyatāṃ te vijayo 'dya śīghraṃ<BR>
04,061.029d*1049_002	gātraṃ tu te sevatu mālyagandhān<BR>
04,061.029d*1049_003	mātā tu te nandatu bāndhavāś ca<BR>
04,061.029d*1049_004	tvām adya dṛṣṭvaivam udīrṇaharṣam<BR>
04,061.029d*1050_001	devāś ca gandharvagaṇāś ca pārthaṃ<BR>
04,061.029d*1050_002	rājarṣayaś cāpi mudaṃ pratītāḥ<BR>
04,061.029d*1050_003	saṃpūjayanto javam eva sarve<BR>
04,061.029d*1050_004	yayuḥ puraskṛtya tadā mahendram<BR>
04,062.001	vaiśaṃpāyana uvāca<BR>
04,062.001*1051_001	tato hṛṣṭamanāḥ pārtham uttaraḥ pratyabhāṣata<BR>
04,062.001*1051_002	kurūn parājitān dṛṣṭvā bhrājamānaṃ ca pāṇḍavam<BR>
04,062.001*1051_003	diṣṭyā jayasi durdharṣa mahābāho dhanaṃjaya<BR>
04,062.001*1051_004	prādurbhāvaṃ jayaṃ caiva dṛṣṭvā prīto 'smi pāṇḍava<BR>
04,062.001*1051_005	niśamya vacanaṃ tasya uttarasya mahātmanaḥ<BR>
04,062.001*1051_006	arjunaḥ paravīraghnaḥ pratyuvācottaraṃ tadā<BR>
04,062.001*1051_007	diṣṭyā tvam akṣatas tāta diṣṭyā gāvas tavānagha<BR>
04,062.001*1051_008	pratyāgatā yathānyāyaṃ śatravaś ca jitā raṇe<BR>
04,062.001*1051_009	āvartaya rathaṃ śīghraṃ sadaśvān saṃpraṇodaya<BR>
04,062.001*1051_010	apavartaya gāḥ sarvā yāhi caiva śamīṃ prati<BR>
04,062.001a	tato vijitya saṃgrāme kurūn govṛṣabhekṣaṇaḥ<BR>
04,062.001c	samānayām āsa tadā virāṭasya dhanaṃ mahat<BR>
04,062.002a	gateṣu ca prabhagneṣu dhārtarāṣṭreṣu sarvaśaḥ<BR>
04,062.002c	vanān niṣkramya gahanād bahavaḥ kurusainikāḥ<BR>
04,062.003a	bhayāt saṃtrastamanasaḥ samājagmus tatas tataḥ<BR>
04,062.003c	muktakeśā vyadṛśyanta sthitāḥ prāñjalayas tadā<BR>
04,062.004a	kṣutpipāsāpariśrāntā videśasthā vicetasaḥ<BR>
04,062.004c	ūcuḥ praṇamya saṃbhrāntāḥ pārtha kiṃ karavāma te<BR>
04,062.004d*1052_001	prāṇān antarmanoyātān prayāciṣyāmahe vayam<BR>
04,062.004d*1052_002	arjunaḥ<BR>
04,062.004d*1052_002	vayaṃ cārjuna te dāsā hy anurakṣyā hy anāthakāḥ<BR>
04,062.004d*1052_003	anāthān duḥkhitān dīnān kṛśān vṛddhān parājitān<BR>
04,062.004d*1052_004	nyastaśastrān nirāśāṃś ca nāhaṃ hanmi kṛtāñjalīn<BR>
04,062.004d*1052_005	bhavanto yāntu visrabdhā nirbhayā amṛtās tathā<BR>
04,062.004d*1052_006	mama pādarajorakṣyā jīvantu suciraṃ bhuvi<BR>
04,062.005	arjuna uvāca<BR>
04,062.005a	svasti vrajata bhadraṃ vo na bhetavyaṃ kathaṃ cana<BR>
04,062.005c	nāham ārtāñ jighāṃsāmi bhṛśam āśvāsayāmi vaḥ<BR>
04,062.006	vaiśaṃpāyana uvāca<BR>
04,062.006a	tasya tām abhayāṃ vācaṃ śrutvā yodhāḥ samāgatāḥ<BR>
04,062.006c	āyuḥkīrtiyaśodābhis tam āśirbhir anandayan<BR>
04,062.006d*1053_001	sa karma kṛtvā paramāryakarmā<BR>
04,062.006d*1053_002	nihatya śatrūn dviṣatāṃ nihantā<BR>
04,062.006d*1054_001	prayātāḥ sarvatas tatra namaskṛtya dhanaṃjayam<BR>
04,062.006d@057_0001	tato 'rjunaṃ nāgam iva prabhinnam<BR>
04,062.006d@057_0002	utsṛjya śatrūn vinivartamānam<BR>
04,062.006d@057_0003	virāṭarāṣṭrābhimukhaṃ prayāntaṃ<BR>
04,062.006d@057_0004	nāśaknuvaṃs taṃ kuravo 'bhiyātum<BR>
04,062.006d@057_0005	tataḥ sa taṃ megham ivāpatantaṃ<BR>
04,062.006d@057_0006	vidrāvya pārthaḥ kurumeghasainyam<BR>
04,062.006d@057_0007	taṃ matsyaputraṃ dviṣatāṃ nihantā<BR>
04,062.006d@057_0008	vaco 'bravīt saṃparigṛhya bhūyaḥ<BR>
04,062.006d@057_0009	pituḥ sakāśe tava tāta sarve<BR>
04,062.006d@057_0010	vasanti pārthā viditaṃ tavaiva<BR>
04,062.006d@057_0011	tān mā praśaṃser nagaraṃ praviśya<BR>
04,062.006d@057_0012	bhītaḥ praṇaśyeta sa matsyarājaḥ<BR>
04,062.006d@057_0013	mayā jitā sā dhvajinī kurūṇāṃ<BR>
04,062.006d@057_0014	mayā ca gāvo vijitā dviṣadbhyaḥ<BR>
04,062.006d@057_0015	evaṃ tu kāmaṃ nagaraṃ praviśya<BR>
04,062.006d@057_0016	uttara uvāca<BR>
04,062.006d@057_0016	tvam ātmanā karma kṛtaṃ bravīhi<BR>
04,062.006d@057_0017	yat te kṛtaṃ karma na pāraṇīyaṃ<BR>
04,062.006d@057_0018	tat karma kartuṃ mama nāsti śaktiḥ<BR>
04,062.006d@057_0019	na tvāṃ pravakṣyāmi pituḥ sakāśe<BR>
04,062.006d@057_0020	vaiśaṃpāyana uvāca<BR>
04,062.006d@057_0020	yāvan na māṃ vakṣyasi savyasācin<BR>
04,062.006d@057_0021	sa śatrusenām avajitya jiṣṇur<BR>
04,062.006d@057_0022	ācchidya sarvaṃ ca dhanaṃ kurubhyaḥ<BR>
04,062.006d@057_0023	śmaśānam āgamya punaḥ śamīṃ tām<BR>
04,062.006d@057_0024	abhyetya tasthau śaravikṣatāṅgaḥ<BR>
04,062.006d@057_0025	tataḥ sa vahnipratimo mahākapiḥ<BR>
04,062.006d@057_0026	sahaiva bhūtair divam utpapāta<BR>
04,062.006d@057_0027	tathaiva māyā vihitā babhūva<BR>
04,062.006d@057_0028	dhvajaṃ ca siṃhaṃ yuyuje rathe punaḥ<BR>
04,062.006d@057_0029	nidhāya tac cāyudham ājivardhanaṃ<BR>
04,062.006d@057_0030	kurūttamānām iṣudhīr dhvajāṃs tathā<BR>
04,062.006d@057_0031	prāyāt sa matsyo nagaraṃ prahṛṣṭaḥ<BR>
04,062.006d@057_0032	kirīṭinā sārathinā mahātmā<BR>
04,062.006d@057_0033	pārthaś ca kṛtvā param āryakarma<BR>
04,062.006d@057_0034	nihatya śatrūn dviṣatāṃ nihantā<BR>
04,062.006d@057_0035	vidhāya veṇīṃ ca tathaiva bhūyo<BR>
04,062.006d@057_0036	jagrāha raśmīn punar uttarasya<BR>
04,062.006d@057_0037	viveśa hṛṣṭo nagaraṃ mahātmā<BR>
04,062.006d@057_0038	bṛhannalārūpam upetya sārathiḥ<BR>
04,062.007a	tato nivṛttāḥ kuravaḥ prabhagnā vaśam āsthitāḥ<BR>
04,062.007b*1055_001	hastināpuram uddiśya sarve dīnā yayus tadā<BR>
04,062.007c	panthānam upasaṃgamya phalguno vākyam abravīt<BR>
04,062.008a	rājaputra pratyavekṣa samānītāni sarvaśaḥ<BR>
04,062.008c	gokulāni mahābāho vīra gopālakaiḥ saha<BR>
04,062.008d*1056_000	arjunaḥ<BR>
04,062.008d*1056_001	agre prayāntu nagaraṃ ghoṣayantu ca te jayam<BR>
04,062.009a	tato 'parāhṇe yāsyāmo virāṭanagaraṃ prati<BR>
04,062.009c	āśvāsya pāyayitvā ca pariplāvya ca vājinaḥ<BR>
04,062.010a	gacchantu tvaritāś caiva gopālāḥ preṣitās tvayā<BR>
04,062.010c	nagare priyam ākhyātuṃ ghoṣayantu ca te jayam<BR>
04,062.011	vaiśaṃpāyana uvāca<BR>
04,062.011a	uttaras tvaramāṇo 'tha dūtān ājñāpayat tataḥ<BR>
04,062.011c	vacanād arjunasyaiva ācakṣadhvaṃ jayaṃ mama<BR>
04,062.011d*1057_001	athottaras tvaramāṇaḥ sa dūtān<BR>
04,062.011d*1057_002	ājñāpayad vacanāt phālgunasya<BR>
04,062.011d*1057_003	ācakṣadhvaṃ vijayaṃ pārthivasya<BR>
04,062.011d*1057_004	bhagnāḥ pare vijitāś cāpi gāvaḥ<BR>
04,062.011d*1058_001	prahṛṣṭās te 'tha gopālāḥ praviśya nagaraṃ tataḥ<BR>
04,062.011d*1058_002	ūcur jayaṃ virāṭasya diṣṭyā godhanam āhṛtam<BR>
04,062.011d*1059_000	vaiśaṃpāyana uvāca<BR>
04,062.011d*1059_001	ity evaṃ tau bhāratamatsyavīrau<BR>
04,062.011d*1059_002	saṃmantrya saṃgamya tataḥ śamīṃ tām<BR>
04,062.011d*1059_003	abhyetya bhūyo vijayena tṛptāv<BR>
04,062.011d*1059_004	utsṛṣṭam āropayatāṃ svabhāṇḍam<BR>
04,062.011d*1059_005	sa śatrusenām abhibhūya sarvām<BR>
04,062.011d*1059_006	ācchidya sarvaṃ ca dhanaṃ kurubhyaḥ<BR>
04,062.011d*1059_007	vairāṭir āyān nagaraṃ pratīto<BR>
04,062.011d*1059_008	bṛhannalāsārathir ekavīraḥ<BR>
04,063.001	vaiśaṃpāyana uvāca<BR>
04,063.001a	avajitya dhanaṃ cāpi virāṭo vāhinīpatiḥ<BR>
04,063.001c	prāviśan nagaraṃ hṛṣṭaś caturbhiḥ saha pāṇḍavaiḥ<BR>
04,063.002a	jitvā trigartān saṃgrāme gāś caivādāya kevalāḥ<BR>
04,063.002c	aśobhata mahārājaḥ saha pārthaiḥ śriyā vṛtaḥ<BR>
04,063.003a	tam āsanagataṃ vīraṃ suhṛdāṃ prītivardhanam<BR>
04,063.003b*1060_001	upāsāṃ cakrire sarve pāṇḍavāḥ saha sainikaiḥ<BR>
04,063.003c	upatasthuḥ prakṛtayaḥ samastā brāhmaṇaiḥ saha<BR>
04,063.004a	sabhājitaḥ sasainyas tu pratinandyātha matsyarāṭ<BR>
04,063.004c	visarjayām āsa tadā dvijāṃś ca prakṛtīs tathā<BR>
04,063.005a	tataḥ sa rājā matsyānāṃ virāṭo vāhinīpatiḥ<BR>
04,063.005b*1061_001	praviśyāntaḥpuraṃ ramyaṃ strīśatair upaśobhitam<BR>
04,063.005c	uttaraṃ paripapraccha kva yāta iti cābravīt<BR>
04,063.006a	ācakhyus tasya saṃhṛṣṭāḥ striyaḥ kanyāś ca veśmani<BR>
04,063.006c	antaḥpuracarāś caiva kurubhir godhanaṃ hṛtam<BR>
04,063.007a	vijetum abhisaṃrabdha eka evātisāhasāt<BR>
04,063.007c	bṛhannaḍāsahāyaś ca niryātaḥ pṛthivīṃjayaḥ<BR>
04,063.008a	upayātān atirathān droṇaṃ śāṃtanavaṃ kṛpam<BR>
04,063.008c	karṇaṃ duryodhanaṃ caiva droṇaputraṃ ca ṣaḍrathān<BR>
04,063.009a	rājā virāṭo 'tha bhṛśaṃ prataptaḥ; śrutvā sutaṃ hy ekarathena yātam<BR>
04,063.009c	bṛhannaḍāsārathim ājivardhanaṃ; provāca sarvān atha mantrimukhyān<BR>
04,063.009d*1062_000	rājā<BR>
04,063.009d*1062_001	gavāṃ śatasahasrāṇi abhibhūya mamātmajam<BR>
04,063.009d*1062_002	kuravaḥ kālayanti sma sarve yuddhaviśāradāḥ<BR>
04,063.010a	sarvathā kuravas te hi ye cānye vasudhādhipāḥ<BR>
04,063.010c	trigartān nirjitāñ śrutvā na sthāsyanti kadā cana<BR>
04,063.011a	tasmād gacchantu me yodhā balena mahatā vṛtāḥ<BR>
04,063.011c	uttarasya parīpsārthaṃ ye trigartair avikṣatāḥ<BR>
04,063.012a	hayāṃś ca nāgāṃś ca rathāṃś ca śīghraṃ; padātisaṃghāṃś ca tataḥ pravīrān<BR>
04,063.012c	prasthāpayām āsa sutasya hetor; vicitraśastrābharaṇopapannān<BR>
04,063.013a	evaṃ sa rājā matsyānāṃ virāṭo 'kṣauhiṇīpatiḥ<BR>
04,063.013c	vyādideśātha tāṃ kṣipraṃ vāhinīṃ caturaṅgiṇīm<BR>
04,063.014a	kumāram āśu jānīta yadi jīvati vā na vā<BR>
04,063.014c	yasya yantā gataḥ ṣaṇḍho manye 'haṃ na sa jīvati<BR>
04,063.014d*1063_001	matsainyaṃ tvaritaṃ gatvā kurūn prāpya ca cottaram<BR>
04,063.014d*1063_002	dṛṣṭvā yadi jitā gāvo vijayenābhyanandata<BR>
04,063.015a	tam abravīd dharmarājaḥ prahasya; virāṭam ārtaṃ kurubhiḥ prataptam<BR>
04,063.015c	bṛhannaḍā sārathiś cen narendra; pare na neṣyanti tavādya gās tāḥ<BR>
04,063.016a	sarvān mahīpān sahitān kurūṃś ca; tathaiva devāsurayakṣanāgān<BR>
04,063.016c	alaṃ vijetuṃ samare sutas te; svanuṣṭhitaḥ sārathinā hi tena<BR>
04,063.017a	athottareṇa prahitā dūtās te śīghragāminaḥ<BR>
04,063.017c	virāṭanagaraṃ prāpya jayam āvedayaṃs tadā<BR>
04,063.018a	rājñas tataḥ samācakhyau mantrī vijayam uttamam<BR>
04,063.018c	parājayaṃ kurūṇāṃ cāpy upāyāntaṃ tathottaram<BR>
04,063.019a	sarvā vinirjitā gāvaḥ kuravaś ca parājitāḥ<BR>
04,063.019c	uttaraḥ saha sūtena kuśalī ca paraṃtapa<BR>
04,063.020	kaṅka uvāca<BR>
04,063.020a	diṣṭyā te nirjitā gāvaḥ kuravaś ca parājitāḥ<BR>
04,063.020c	diṣṭyā te jīvitaḥ putraḥ śrūyate pārthivarṣabha<BR>
04,063.021a	nādbhutaṃ tv eva manye 'haṃ yat te putro 'jayat kurūn<BR>
04,063.021c	dhruva eva jayas tasya yasya yantā bṛhannaḍā<BR>
04,063.021d*1064_001	devendrasārathiś caiva mātaliḥ khyātavikramaḥ<BR>
04,063.021d*1064_002	kṛṣṇasya sārathiś caiva na bṛhannalayā samau<BR>
04,063.022	vaiśaṃpāyana uvāca<BR>
04,063.022a	tato virāṭo nṛpatiḥ saṃprahṛṣṭatanūruhaḥ<BR>
04,063.022c	śrutvā tu vijayaṃ tasya kumārasyāmitaujasaḥ<BR>
04,063.022e	ācchādayitvā dūtāṃs tān mantriṇaḥ so 'bhyacodayat<BR>
04,063.022f*1065_001	gate tv anubale tasmin dūtavākyaṃ niśamya tu<BR>
04,063.022f*1065_002	uttarasya jayāt prīto virāṭaḥ pratyabhāṣata<BR>
04,063.023a	rājamārgāḥ kriyantāṃ me patākābhir alaṃkṛtāḥ<BR>
04,063.023c	puṣpopahārair arcyantāṃ devatāś cāpi sarvaśaḥ<BR>
04,063.024a	kumārā yodhamukhyāś ca gaṇikāś ca svalaṃkṛtāḥ<BR>
04,063.024c	vāditrāṇi ca sarvāṇi pratyudyāntu sutaṃ mama<BR>
04,063.024d*1066_001	bhavantu te labdhajaye sute me<BR>
04,063.024d*1066_002	paurāś ca nāryaś ca pure ca martyāḥ<BR>
04,063.024d*1066_003	te śuklavastrāḥ prabhavantu mārge<BR>
04,063.024d*1066_004	sugandhamālyābharaṇāś ca nāryaḥ<BR>
04,063.024d*1066_005	bhajantu sarvā gaṇikā sutaṃ me<BR>
04,063.024d*1066_006	nāryaś ca sarvāḥ sahasainikāś ca<BR>
04,063.024d*1066_007	svalaṃkṛtās tāḥ subhagāś ca veśyāḥ<BR>
04,063.024d*1066_008	putrasya panthānam anuvrajantu<BR>
04,063.025a	ghaṇṭāpaṇavakaḥ śīghraṃ mattam āruhya vāraṇam<BR>
04,063.025c	śṛṅgāṭakeṣu sarveṣu ākhyātu vijayaṃ mama<BR>
04,063.026a	uttarā ca kumārībhir bahvībhir abhisaṃvṛtā<BR>
04,063.026c	śṛṅgāraveṣābharaṇā pratyudyātu bṛhannaḍām<BR>
04,063.027a	śrutvā tu tad vacanaṃ pārthivasya; sarve punaḥ svastikapāṇayaś ca<BR>
04,063.027c	bheryaś ca tūryāṇi ca vārijāś ca; veṣaiḥ parārdhyaiḥ pramadāḥ śubhāś ca<BR>
04,063.028a	tathaiva sūtāḥ saha māgadhaiś ca; nandīvādyāḥ paṇavās tūryavādyāḥ<BR>
04,063.028c	purād virāṭasya mahābalasya; pratyudyayuḥ putram anantavīryam<BR>
04,063.028d*1067_001	śrutvā tu vacanaṃ rājñaḥ paurāḥ svastikapāṇayaḥ<BR>
04,063.028d*1067_002	sūtāś ca sarve saha māgadhāś ca<BR>
04,063.028d*1067_003	hṛṣṭā virāṭasya pure janaughāḥ<BR>
04,063.028d*1067_004	bheryaś ca tūryāṇi ca vārijāś ca<BR>
04,063.028d*1067_005	veṣaiḥ parārdhyaiḥ pramadājanāś ca<BR>
04,063.028d*1067_006	vandipravādaiḥ paṇavānakaiś ca<BR>
04,063.028d*1067_007	tathaiva vādyāni ca śaṅkhaśabdāḥ<BR>
04,063.028d*1067_008	sakāṃsyatālaṃ madhuraṃ ca gītaṃ<BR>
04,063.028d*1067_009	ādāya nāryo nagarāt tadīyāt<BR>
04,063.028d*1067_010	pratyudyayuḥ putram anantavīryaṃ<BR>
04,063.028d*1067_011	te brāhmaṇāḥ śāntiparāḥ pradhānāḥ<BR>
04,063.028d*1067_012	svādhyāyavedādhyayanakramajñāḥ<BR>
04,063.028d*1067_013	svastikriyāgītajayapradhānāḥ<BR>
04,063.028d*1068_001	sarve suprītamanasaḥ pratijagmur yathocitam<BR>
04,063.029a	prasthāpya senāṃ kanyāś ca gaṇikāś ca svalaṃkṛtāḥ<BR>
04,063.029b*1069_001	abhyabhāṣata matsyānāṃ rājā kaṅkam amitrahā<BR>
04,063.029b*1069_002	trigartāḥ kuravaḥ sarve saṃgrāme nirjitā mayā<BR>
04,063.029b*1069_003	praviśyāntaḥpuraṃ hṛṣṭau dyūtaṃ devyāmahe vayam<BR>
04,063.029c	matsyarājo mahāprājñaḥ prahṛṣṭa idam abravīt<BR>
04,063.029e	akṣān āhara sairandhri kaṅka dyūtaṃ pravartatām<BR>
04,063.029e*1070_001	**** **** āsanaṃ copakalpaya<BR>
04,063.029e*1070_002	ādāya vyajanaṃ tvaṃ ca pārśvato 'nantarā bhava<BR>
04,063.030a	taṃ tathā vādinaṃ dṛṣṭvā pāṇḍavaḥ pratyabhāṣata<BR>
04,063.030c	na devitavyaṃ hṛṣṭena kitaveneti naḥ śrutam<BR>
04,063.031a	na tvām adya mudā yuktam ahaṃ devitum utsahe<BR>
04,063.031c	priyaṃ tu te cikīrṣāmi vartatāṃ yadi manyase<BR>
04,063.031d*1071_001	dyūtaṃ kartuṃ na vāñchāmi narendra tava saṃsadi<BR>
04,063.032	virāṭa uvāca<BR>
04,063.032a	striyo gāvo hiraṇyaṃ ca yac cānyad vasu kiṃ cana<BR>
04,063.032a*1072_001	**** **** dhānyaṃ yugyam ajāvikam<BR>
04,063.032a*1072_002	vividhāni ca ratnāni<BR>
04,063.032c	na me kiṃ cit tvayā rakṣyam antareṇāpi devitum<BR>
04,063.033	kaṅka uvāca<BR>
04,063.033a	kiṃ te dyūtena rājendra bahudoṣeṇa mānada<BR>
04,063.033c	devane bahavo doṣās tasmāt tat parivarjayet<BR>
04,063.034a	śrutas te yadi vā dṛṣṭaḥ pāṇḍavo vai yudhiṣṭhiraḥ<BR>
04,063.034c	sa rājyaṃ sumahat sphītaṃ bhrātṝṃś ca tridaśopamān<BR>
04,063.034c*1073_001	**** **** paṇam ekam amanyata<BR>
04,063.034c*1073_002	kṛṣṇāṃ ca bhāryāṃ dayitāṃ<BR>
04,063.034c*1074_001	niḥsaṃśayaṃ ca kitavaḥ paścāt tapyati pāṇḍavaḥ<BR>
04,063.034c*1074_002	vividhānāṃ ca ratnānāṃ dhanānāṃ ca parājaye<BR>
04,063.034c*1074_003	abhakṣitavināśaś ca vākpāruṣyam anantaram<BR>
04,063.034c*1074_004	aviśvāsyaṃ budhair nityam ekāhnā dravyanāśanam<BR>
04,063.035a	dyūte hāritavān sarvaṃ tasmād dyūtaṃ na rocaye<BR>
04,063.035c	atha vā manyase rājan dīvyāva yadi rocate<BR>
04,063.035d*1075_001	evam ābhāṣya vākyais tu krīḍatus tau narottamau<BR>
04,063.036	vaiśaṃpāyana uvāca<BR>
04,063.036a	pravartamāne dyūte tu matsyaḥ pāṇḍavam abravīt<BR>
04,063.036c	paśya putreṇa me yuddhe tādṛśāḥ kuravo jitāḥ<BR>
04,063.036d*1076_001	kuravo 'tirathāḥ sarve devair api sudurjayāḥ<BR>
04,063.037a	tato 'bravīn matsyarājaṃ dharmaputro yudhiṣṭhiraḥ<BR>
04,063.037b*1077_000	kaṅkaḥ<BR>
04,063.037b*1077_001	diṣṭyā te vijitā gāvaḥ kuravaś ca parājitāḥ<BR>
04,063.037b*1077_002	atyadbhutam ahaṃ manye uttaraś cet kurūñ jayet<BR>
04,063.037c	bṛhannaḍā yasya yantā kathaṃ sa na vijeṣyati<BR>
04,063.037d*1078_001	tato virāṭaḥ kṣubhito manyunābhipariplutaḥ<BR>
04,063.037d*1078_002	uvāca vacanaṃ kruddhaḥ parivrājam anantaram<BR>
04,063.037d*1078_003	tādṛśena tu yodhena maheṣvāsena dhīmatā<BR>
04,063.037d*1078_004	kaṅkaḥ<BR>
04,063.037d*1078_004	kuravo nirjitā yuddhe tatra kiṃ brāhmaṇādbhutam<BR>
04,063.037d*1078_005	yantā tathāvidho yasya rathe tiṣṭhati vīryavān<BR>
04,063.037d*1078_006	yad etad duṣkaraṃ kuryāt tatra kiṃ nādbhutaṃ bhavet<BR>
04,063.037d*1078_006	virāṭaḥ<BR>
04,063.037d*1078_007	pumāṃso bahavo dṛṣṭāḥ sūtāś ca balino mayā<BR>
04,063.037d*1078_008	vikramya yantā yoddhā ca na me dṛṣṭaḥ kadā cana<BR>
04,063.037d*1078_009	vipriyaṃ nācared rājñām ānukūlyaṃ priyaṃ vadet<BR>
04,063.037d*1078_010	ācaran vipriyaṃ rājñāṃ na jātu sukham edhate<BR>
04,063.038a	ity uktaḥ kupito rājā matsyaḥ pāṇḍavam abravīt<BR>
04,063.038c	samaṃ putreṇa me ṣaṇḍhaṃ brahmabandho praśaṃsasi<BR>
04,063.039a	vācyāvācyaṃ na jānīṣe nūnaṃ mām avamanyase<BR>
04,063.039c	bhīṣmadroṇamukhān sarvān kasmān na sa vijeṣyati<BR>
04,063.040a	vayasyatvāt tu te brahmann aparādham imaṃ kṣame<BR>
04,063.040c	nedṛśaṃ te punar vācyaṃ yadi jīvitum icchasi<BR>
04,063.040d*1079_001	tato 'bravīt punaḥ kaṅkaḥ prahasya kuruvardhana<BR>
04,063.040d*1079_002	bṛhannalāyā rājendra ghuṣyatāṃ nagare jayaḥ<BR>
04,063.040d*1079_003	uttareṇa tu sārathyaṃ kṛtaṃ nūnaṃ bhaviṣyati<BR>
04,063.040d*1079_004	nimittaṃ kiṃ cid utpannaṃ tarkaś cāpi dṛḍho mama<BR>
04,063.040d*1079_005	yato jānāmi rājendra nānyathā tad bhaviṣyati<BR>
04,063.040d*1079_006	kuravo 'pi mahāvīryā devair api sudurjayāḥ<BR>
04,063.040d*1079_007	sasomavaruṇādityaiḥ sakuberahutāśanaiḥ<BR>
04,063.041	yudhiṣṭhira uvāca<BR>
04,063.041a	yatra droṇas tathā bhīṣmo drauṇir vaikartanaḥ kṛpaḥ<BR>
04,063.041b*1080_001	aśvatthāmā vikarṇaś ca somadatto jayadrathaḥ<BR>
04,063.041b*1080_002	bhūriśravāḥ śalo bhūrir jalasaṃdhiś ca vīryavān<BR>
04,063.041b*1080_003	duryodhano duṣprasaho duḥśāsanaviviṃśatī<BR>
04,063.041b*1080_004	vṛṣaseno 'śvasenaś ca vātavegasuvarcasau<BR>
04,063.041b*1080_005	bāhlīko bhūrisenaś ca yuyutsuś ca paraṃtapaḥ<BR>
04,063.041b*1080_006	saubalaḥ śakuniś caiva dyumatsenaś ca sālvarāṭ<BR>
04,063.041b*1080_007	anye ca bahavaḥ śūrā nānājanapadeśvarāḥ<BR>
04,063.041b*1080_008	kṛpeṇācāryamukhyena sahitāḥ kuravo nṛpa<BR>
04,063.041b*1080_009	sajjakārmukanistriṃśā rathino rathayūthapāḥ<BR>
04,063.041c	duryodhanaś ca rājendra tathānye ca mahārathāḥ<BR>
04,063.042a	marudgaṇaiḥ parivṛtaḥ sākṣād api śatakratuḥ<BR>
04,063.042b*1081_001	tad balaṃ na jayet kruddho bhīṣmadroṇādibhir vṛtam<BR>
04,063.042c	ko 'nyo bṛhannaḍāyās tān pratiyudhyeta saṃgatān<BR>
04,063.042d*1082_001	yasya bāhubale tulyo na bhūto na bhaviṣyati<BR>
04,063.042d*1082_002	atīva samaraṃ dṛṣṭvā harṣo yasyopajāyate<BR>
04,063.042d*1083_001	yo 'jayat sahitān sarvān surāsuramahoragān<BR>
04,063.042d*1083_002	tādṛśena sahāyena kasmāt sa na vijeṣyate<BR>
04,063.042d*1084_001	kim evaṃ puruṣo loke divi vā bhuvi vidyate<BR>
04,063.042d*1085_001	kiṃ punar mānuṣeṇeha vijitā tv iha vidyate<BR>
04,063.042d*1086_000	vaiśaṃpāyanaḥ<BR>
04,063.042d*1086_001	tena saṃkṣubhito rājā dīryamāṇena cetasā<BR>
04,063.042d*1086_002	abravīd vacanaṃ tāta ajānan vai yudhiṣṭhiram<BR>
04,063.042d*1086_003	kaṅka mā mā bravīr vākyaṃ pratikūlaṃ dvijottama<BR>
04,063.043	virāṭa uvāca<BR>
04,063.043a	bahuśaḥ pratiṣiddho 'si na ca vācaṃ niyacchasi<BR>
04,063.043c	niyantā cen na vidyeta na kaś cid dharmam ācaret<BR>
04,063.044	vaiśaṃpāyana uvāca<BR>
04,063.044a	tataḥ prakupito rājā tam akṣeṇāhanad bhṛśam<BR>
04,063.044b*1087_001	tasya takṣakabhogābhaṃ bāhum udyamya dakṣiṇam<BR>
04,063.044b*1087_002	virāṭaḥ prāharat kruddhaḥ karṇam āśritya dakṣiṇam<BR>
04,063.044c	mukhe yudhiṣṭhiraṃ kopān naivam ity eva bhartsayan<BR>
04,063.045a	balavat pratividdhasya nastaḥ śoṇitam āgamat<BR>
04,063.045b*1088_001	akṣeṇābhihato rājā virāṭena mahīpatiḥ<BR>
04,063.045b*1088_002	tūṣṇīm āsīn mahābāhuḥ kṛṣṇāṃ saṃprekṣya duḥkhitaḥ<BR>
04,063.045b*1088_003	tasya raktotpalanibhaṃ śirasaḥ śoṇitaṃ tadā<BR>
04,063.045b*1088_004	prāvartata mahābāhor abhighātān mahātmanaḥ<BR>
04,063.045c	tad aprāptaṃ mahīṃ pārthaḥ pāṇibhyāṃ pratyagṛhṇata<BR>
04,063.046a	avaikṣata ca dharmātmā draupadīṃ pārśvataḥ sthitām<BR>
04,063.046c	sā veda tam abhiprāyaṃ bhartuś cittavaśānugā<BR>
04,063.046d*1089_001	sā viṣaṇṇā ca bhītā ca kruddhā ca drupadātmajā<BR>
04,063.046d*1089_002	bāṣpaṃ niyamya duḥkhaṃ ca bhartur niḥśreyakāriṇī<BR>
04,063.046d*1089_003	uttarīyeṇa sūkṣmeṇa tūrṇaṃ jagrāha śoṇitas<BR>
04,063.046d*1089_004	nigṛhya raktaṃ vastreṇa sairandhrī duḥkhamohitā<BR>
04,063.047a	pūrayitvā ca sauvarṇaṃ pātraṃ kāṃsyam aninditā<BR>
04,063.047b*1090_001	pūrayitvā ca sauvarṇaṃ pānīyasya ca bhājanam<BR>
04,063.047c	tac choṇitaṃ pratyagṛhṇād yat prasusrāva pāṇḍavāt<BR>
04,063.047d*1091_001	virāṭo 'syābravīt tatra kim etat kriyatām iti<BR>
04,063.047d*1091_002	sairandhri uvāca<BR>
04,063.047d*1091_002	sairandhri brūhi tattvena mama praśnam aśeṣataḥ<BR>
04,063.047d*1091_003	yad idaṃ śoṇitaṃ rājan kaṅkasya patati kṣitau<BR>
04,063.047d*1091_004	idaṃ ca rāṣṭraṃ te kṣipraṃ vinaśyeta na saṃśayaḥ<BR>
04,063.047d*1091_005	na ca dvādaśa varṣāṇi varṣayeta puraṃdaraḥ<BR>
04,063.047d*1091_006	ītayaś ca pravartante na sasyaṃ jāyate kva cit<BR>
04,063.047d*1091_007	aśubhaṃ syāc ca rājendra nṛpasya ca purasya ca<BR>
04,063.047d@058_0000	virāṭaḥ<BR>
04,063.047d@058_0001	sairandhri kim idaṃ raktam uttarīyeṇa gṛhyate<BR>
04,063.047d@058_0002	ko 'tra hetur viśālākṣi tan mamācakṣva pṛcchataḥ<BR>
04,063.047d@058_0002	sairandhrī<BR>
04,063.047d@058_0003	raktabindūni kaṅkasya yāvanti dharaṇīm iyuḥ<BR>
04,063.047d@058_0004	tāvad varṣāṇi rāṣṭre te anāvṛṣṭir bhaviṣyati<BR>
04,063.047d@058_0005	etan nimittaṃ rājendra kaṅkasya rudhiraṃ mayā<BR>
04,063.047d@058_0006	gṛhītam uttarīyeṇa vināśo mā bhavet tava<BR>
04,063.047d@058_0006	janamejayaḥ<BR>
04,063.047d@058_0007	yuddhaṃ tv amānuṣaṃ draṣṭum āgatās tridaśāḥ punaḥ<BR>
04,063.047d@058_0008	vaiśaṃpāyanaḥ<BR>
04,063.047d@058_0008	kim akurvanta te paścāt kathayasva mamānagha<BR>
04,063.047d@058_0009	vāsavapramukhāḥ sarve devāḥ sarṣipurogamāḥ<BR>
04,063.047d@058_0010	yakṣagandharvasaṃghāś ca gaṇā hy apsarasāṃ tathā<BR>
04,063.047d@058_0011	yuddhaṃ tv amānuṣaṃ dṛṣṭvā kurūṇāṃ phalgunasya ca<BR>
04,063.047d@058_0012	ekasya ca bahūnāṃ ca raudram atyugradarśanam<BR>
04,063.047d@058_0013	astrāṇām atha divyānāṃ prayogān atha saṃgrahān<BR>
04,063.047d@058_0014	laghu suṣṭhu ca citraṃ ca kṛtīnāṃ ca prayatnataḥ<BR>
04,063.047d@058_0015	bhīṣmaṃ śāradvataṃ droṇaṃ karṇaṃ gāṇḍīvadhanvanā<BR>
04,063.047d@058_0016	jitān anyāṃś ca bhūpālān dṛṣṭvā jagmur divaukasaḥ<BR>
04,063.047d@058_0017	sarve te parituṣṭāś ca praśasya ca muhur muhuḥ<BR>
04,063.047d@058_0018	asaṅgagatinā tena vimānenāśugāminā<BR>
04,063.047d@058_0019	pratijagmur asaṅgena tridivaṃ ca divaukasaḥ<BR>
04,063.047d@058_0020	kuravo 'rjunabāṇaiś ca tāḍitāḥ śaravikṣatāḥ<BR>
04,063.047d@058_0021	kurūn abhimukhā yātāḥ samagrabalavāhanāḥ<BR>
04,063.047d@058_0022	virāṭanagarāc caiva gajāśvarathasaṃkulāḥ<BR>
04,063.047d@058_0023	yodhaiḥ kṣatriyadāyādair balavadbhir adhiṣṭhitāḥ<BR>
04,063.047d@058_0024	virāṭaprahitā senā nagarāc chīghrayāyinī<BR>
04,063.047d@058_0025	uttaraṃ saha sūtena pratyayāt tam ariṃdamam<BR>
04,063.047d@058_0026	tasmiṃs tūryaśatākīrṇe hastyaśvarathasaṃkule<BR>
04,063.047d@058_0027	arjunaḥ<BR>
04,063.047d@058_0027	praharṣaḥ strīkumārāṇāṃ tumulaḥ samapadyata<BR>
04,063.047d@058_0028	nagare tumulaḥ śabdo reṇuś cākramate nabhaḥ<BR>
04,063.047d@058_0029	kiṃ nu khalv apayātās te kuravo nagaraṃ gatāḥ<BR>
04,063.047d@058_0030	te caiva nirjitāsmābhir maheṣvāsāḥ sacetasaḥ<BR>
04,063.047d@058_0031	āmuñca kavacaṃ vīra codayasva ca vājinaḥ<BR>
04,063.047d@058_0032	javenābhiprapadyasva virāṭanagaraṃ prati<BR>
04,063.047d@058_0033	na tāvat talanirghoṣaṃ gāṇḍīvasya ca nisvanam<BR>
04,063.047d@058_0034	uttaraḥ<BR>
04,063.047d@058_0034	dhvajaṃ vā darśayiṣyāmi kadā cit svajano bhavet<BR>
04,063.047d@058_0035	senāgram etan mātsyānāṃ gaṇikāś ca svalaṃkṛtāḥ<BR>
04,063.047d@058_0036	kanyā ratheṣu dṛśyante yodhā vividhavāsasaḥ<BR>
04,063.047d@058_0037	uttarām atra paśyāmi sakhībhiḥ parivāritām<BR>
04,063.047d@058_0038	anīkāni prakāśante hastino 'śvāś ca varmitāḥ<BR>
04,063.047d@058_0039	rathinaś ca padātāś ca bahavo na ca śastriṇaḥ<BR>
04,063.047d@058_0040	virāgavasanāḥ sarve saṃhṛṣṭāḥ pratibhāti me<BR>
04,063.047d@058_0041	vaiśaṃpāyanaḥ<BR>
04,063.047d@058_0041	na ca me 'tra pratīghātaś cittasya svajane yathā<BR>
04,063.047d@058_0042	tataḥ śīghraṃ samāgamya uttaraḥ svajanaṃ bahu<BR>
04,063.047d@058_0043	parasparam amitraghnaḥ sasvaje taṃ samāgatam<BR>
04,063.047d@058_0044	prītimān puruṣavyāghro harṣayuktaḥ punaḥ punaḥ<BR>
04,063.047d@058_0045	diṣṭyā jayasi bhadraṃ te diṣṭyā sūto bṛhannalā<BR>
04,063.047d@058_0046	uttaraḥ<BR>
04,063.047d@058_0046	diṣṭyā saṃgrāmam āgamya bhayaṃ tava na kiṃ cana<BR>
04,063.047d@058_0047	ajaiṣīd eṣa tāñ jiṣṇuḥ kurūn ekaratho raṇe<BR>
04,063.047d@058_0048	etasya bāhuvīryeṇa yad gāvo vijitā mayā<BR>
04,063.047d@058_0049	kuravo nirjitā yasmāt saṃgrāme 'mitatejasaḥ<BR>
04,063.047d@058_0050	akārṣīd eṣa tat karma devaputropamo yuvā<BR>
04,063.047d@058_0051	eṣa tat puruṣavyāghro vikṣobhya kurumaṇḍalam<BR>
04,063.047d@058_0052	gāvaḥ prasahya vijitā raṇe māṃ cābhyapālayat<BR>
04,063.047d@058_0052	vaiśaṃpāyanaḥ<BR>
04,063.047d@058_0053	uttarasya vacaḥ śrutvā śaṃsamānasya cārjunam<BR>
04,063.047d@058_0054	coditā rājaputreṇa jayamaṅgalavādinaḥ<BR>
04,063.047d@058_0055	tato gandhaiś ca mālyaiś ca dhūpaiś caiva susaṃbhṛtaiḥ<BR>
04,063.047d@058_0056	kanyāḥ pārtham amitraghnaṃ kirantyaḥ samapūjayan<BR>
04,063.048a	athottaraḥ śubhair gandhair mālyaiś ca vividhais tathā<BR>
04,063.048c	avakīryamāṇaḥ saṃhṛṣṭo nagaraṃ svairam āgamat<BR>
04,063.048d*1092_001	bheryaś ca tūryāṇi ca veṇavaś ca<BR>
04,063.048d*1092_002	vicitraveṣaḥ pramadājanaś ca<BR>
04,063.048d*1092_003	purād virāṭasya mahābalasya<BR>
04,063.048d*1092_004	niṣkramya bhūmiṃjayam abhyanandan<BR>
04,063.048d*1092_005	praśasyamānas tu jayena tatra<BR>
04,063.048d*1092_006	putro virāṭasya na hṛṣyati sma<BR>
04,063.048d*1092_007	saṃbhāṣyamāṇas tu janena tena<BR>
04,063.048d*1092_008	so 'ntarmanāḥ pāṇḍavam īkṣamāṇaḥ<BR>
04,063.048d*1092_009	putro virāṭasya tato varāṇi<BR>
04,063.048d*1092_010	vastrāṇy ādāt pāṇḍusutaḥ sakhībhyaḥ<BR>
04,063.048d*1092_011	sabhājayaṃś cāpi samāgatās tā<BR>
04,063.048d*1092_012	diṣṭyājayantac ca balaṃ kumāryaḥ<BR>
04,063.048d*1093_001	bṛhannalāsārathinaṃ praśasya<BR>
04,063.049a	sabhājyamānaḥ pauraiś ca strībhir jānapadais tathā<BR>
04,063.049c	āsādya bhavanadvāraṃ pitre sa pratyahārayat<BR>
04,063.050a	tato dvāḥsthaḥ praviśyaiva virāṭam idam abravīt<BR>
04,063.050a*1094_001	**** **** praṇipatya kṛtāñjaliḥ<BR>
04,063.050a*1094_002	vardhayitvā jayāśīrbhir<BR>
04,063.050b*1095_000	dvāḥsthaḥ<BR>
04,063.050b*1095_001	rājan pṛthuyaśās tubhyaṃ jitvā śatrūn samāgataḥ<BR>
04,063.050c	bṛhannaḍāsahāyas te putro dvāry uttaraḥ sthitaḥ<BR>
04,063.050d*1096_001	kumāro yodhamukhyaiś ca gaṇikābhiś ca saṃvṛtaḥ<BR>
04,063.050d*1096_002	paurajānapadair yuktaḥ pūjyamāno jayāśiṣā<BR>
04,063.051a	tato hṛṣṭo matsyarājaḥ kṣattāram idam abravīt<BR>
04,063.051c	praveśyatām ubhau tūrṇaṃ darśanepsur ahaṃ tayoḥ<BR>
04,063.052a	kṣattāraṃ kururājas tu śanaiḥ karṇa upājapat<BR>
04,063.052c	uttaraḥ praviśatv eko na praveśyā bṛhannaḍā<BR>
04,063.053a	etasya hi mahābāho vratam etat samāhitam<BR>
04,063.053c	yo mamāṅge vraṇaṃ kuryāc choṇitaṃ vāpi darśayet<BR>
04,063.053e	anyatra saṃgrāmagatān na sa jīved asaṃśayam<BR>
04,063.054a	na mṛṣyād bhṛśasaṃkruddho māṃ dṛṣṭvaiva saśoṇitam<BR>
04,063.054c	virāṭam iha sāmātyaṃ hanyāt sabalavāhanam<BR>
04,063.054d*1097_001	uttaras tv eka evāsmāt praveśyo na bṛhannaḍā<BR>
04,063.054d*1098_001	indraṃ vāpi kuberaṃ vā yamaṃ vā varuṇaṃ tathā<BR>
04,063.054d*1098_002	mama śoṇitakartāraṃ mṛdnīyāt kiṃ punar naram<BR>
04,063.054d*1098_003	kṣaṇamātraṃ tu tatraiva dvāri tiṣṭhatu vīryavān<BR>
04,063.054d*1098_004	iti provāca dharmātmā yudhiṣṭhira udāradhīḥ<BR>
04,063.054d*1098_005	ity uktvā kṣamayā yukto dharmarājo yudhiṣṭhiraḥ<BR>
04,063.054d*1098_006	sabhāyāṃ saha mātsyena tūṣṇīm upaviveśa ha<BR>
04,064.001	vaiśaṃpāyana uvāca<BR>
04,064.001a	tato rājñaḥ suto jyeṣṭhaḥ prāviśat pṛthivīṃjayaḥ<BR>
04,064.001c	so 'bhivādya pituḥ pādau dharmarājam apaśyata<BR>
04,064.001d*1099_001	paśyan yudhiṣṭhiraṃ dṛṣṭyā vakrayā caraṇau pituḥ<BR>
04,064.002a	sa taṃ rudhirasaṃsiktam anekāgram anāgasam<BR>
04,064.002b*1100_001	hṛdaye 'dahyata tadā mṛtyugrasta ivottaraḥ<BR>
04,064.002b*1100_002	ko vā jigamiṣan mṛtyuṃ kena spṛṣṭaḥ padoragaḥ<BR>
04,064.002b*1100_003	śrotriyo brāhmaṇaśreṣṭha indrāsanaratikṣamaḥ<BR>
04,064.002b*1100_004	vaiśaṃpāyanaḥ<BR>
04,064.002b*1100_004	pūjanīyo 'bhivādyaś ca na prabādhyo 'yam īdṛśaḥ<BR>
04,064.002b*1100_005	sa putravacanaṃ śrutvā virāṭo rāṣṭravardhanaḥ<BR>
04,064.002b*1100_006	pratyuvācottaraṃ vākyaṃ sādhvasāddhvastamānasaḥ<BR>
04,064.002b*1100_006	virāṭaḥ<BR>
04,064.002b*1100_007	putra te vijayaṃ śrutvā prahṛṣṭo 'haṃ mahābhuja<BR>
04,064.002b*1100_008	akṣakrīḍanayānena kālakṣepam akāriṣam<BR>
04,064.002b*1100_009	tato 'jayat kurūn sarvān uttaro rāṣṭravardhanaḥ<BR>
04,064.002b*1100_010	ity uktaṃ hi mayā putra neti kaṅko bṛhannalā<BR>
04,064.002b*1100_011	ajayat sā kurūn sarvān iti mām abravīn muhuḥ<BR>
04,064.002b*1100_012	praśaṃsite mayā putra vijaye tava viśrute<BR>
04,064.002b*1100_013	bṛhannalāyā vijayaṃ kaṅkas tu vadate ruṣā<BR>
04,064.002c	bhūmāv āsīnam ekānte sairandhryā samupasthitam<BR>
04,064.003a	tataḥ papraccha pitaraṃ tvaramāṇa ivottaraḥ<BR>
04,064.003c	kenāyaṃ tāḍito rājan kena pāpam idaṃ kṛtam<BR>
04,064.004	virāṭa uvāca<BR>
04,064.004a	mayāyaṃ tāḍito jihmo na cāpy etāvad arhati<BR>
04,064.004c	praśasyamāne yaḥ śūre tvayi ṣaṇḍhaṃ praśaṃsati<BR>
04,064.004d*1101_001	tāḍito 'yaṃ mayā putra durātmā śatrupakṣakṛt<BR>
04,064.004d*1101_002	bṛhannalāpraśaṃsābhir abhyasūyāmy ahaṃ tadā<BR>
04,064.004d*1102_000	vaiśaṃpāyanaḥ<BR>
04,064.004d*1102_001	śrutvā pitur bhṛśaṃ kruddhaḥ pitaraṃ vākyam abravīt<BR>
04,064.005	uttara uvāca<BR>
04,064.005a	akāryaṃ te kṛtaṃ rājan kṣipram eva prasādyatām<BR>
04,064.005c	mā tvā brahmaviṣaṃ ghoraṃ samūlam api nirdahet<BR>
04,064.005d*1103_001	yāvan na kṣayam āyāti kulaṃ sarvam aśeṣataḥ<BR>
04,064.005d*1103_002	sphītaṃ vṛddhaṃ ca mātsyānām ayaṃ tāvat pradhakṣyati<BR>
04,064.005d*1103_003	praṇamya pādayor asya daṇḍavat kṣitimaṇḍale<BR>
04,064.005d*1103_004	pragṛhya pādau pāṇibhyām ayaṃ tāvat prasādyatām<BR>
04,064.006	vaiśaṃpāyana uvāca<BR>
04,064.006a	sa putrasya vacaḥ śrutvā virāṭo rāṣṭravardhanaḥ<BR>
04,064.006c	kṣamayām āsa kaunteyaṃ bhasmacchannam ivānalam<BR>
04,064.007a	kṣamayantaṃ tu rājānaṃ pāṇḍavaḥ pratyabhāṣata<BR>
04,064.007c	ciraṃ kṣāntam idaṃ rājan na manyur vidyate mama<BR>
04,064.008a	yadi hy etat pated bhūmau rudhiraṃ mama nastataḥ<BR>
04,064.008c	sarāṣṭras tvaṃ mahārāja vinaśyethā na saṃśayaḥ<BR>
04,064.009a	na dūṣayāmi te rājan yac ca hanyād adūṣakam<BR>
04,064.009c	balavantaṃ mahārāja kṣipraṃ dāruṇam āpnuyāt<BR>
04,064.009d*1104_001	ity uktvā mārjayām āsa śoṇitaṃ sa narādhipaḥ<BR>
04,064.010a	śoṇite tu vyatikrānte praviveśa bṛhannaḍā<BR>
04,064.010a*1105_001	**** **** putro rājānam abravīt<BR>
04,064.010a*1105_002	na yuktam iva tasyātra dvāri sthātuṃ mahātmanaḥ<BR>
04,064.010a*1105_003	anuttamabhujasyāsya ślāghyasyādbhutakarmaṇaḥ<BR>
04,064.010a*1105_004	* * * * * * * *<BR>
04,064.010c	abhivādya virāṭaṃ ca kaṅkaṃ cāpy upatiṣṭhata<BR>
04,064.011a	kṣamayitvā tu kauravyaṃ raṇād uttaram āgatam<BR>
04,064.011b*1106_001	pariṣvajya dṛḍhaṃ rājā praveśya bhavanottamam<BR>
04,064.011c	praśaśaṃsa tato matsyaḥ śṛṇvataḥ savyasācinaḥ<BR>
04,064.012a	tvayā dāyādavān asmi kaikeyīnandivardhana<BR>
04,064.012c	tvayā me sadṛśaḥ putro na bhūto na bhaviṣyati<BR>
04,064.013a	padaṃ padasahasreṇa yaś caran nāparādhnuyāt<BR>
04,064.013b*1107_001	śūraś ca laghuhastaś ca karṇo laghuparākramaḥ<BR>
04,064.013c	tena karṇena te tāta katham āsīt samāgamaḥ<BR>
04,064.014a	manuṣyaloke sakale yasya tulyo na vidyate<BR>
04,064.014c	yaḥ samudra ivākṣobhyaḥ kālāgnir iva duḥsahaḥ<BR>
04,064.014e	tena bhīṣmeṇa te tāta katham āsīt samāgamaḥ<BR>
04,064.014f*1108_001	yasya tad viśrutaṃ loke mahad vratam anuttamam<BR>
04,064.014f*1108_002	pituḥ kṛte kṛtaṃ ghoraṃ brahmacaryaṃ suduṣkaram<BR>
04,064.014f*1108_003	yena yuddhaṃ kṛtaṃ pūrvaṃ jāmadagnyena vai saha<BR>
04,064.014f*1108_004	bhīṣmeṇa puruṣavyāghra na ca yuddhe parājitaḥ<BR>
04,064.014f*1108_005	parākramī vai durdharṣo vidvāñ śūro jitendriyaḥ<BR>
04,064.014f*1108_006	kṣiprakārī dṛḍhaṃ vedhī viśrutaḥ sarvakarmasu<BR>
04,064.014f*1108_007	tena te saha bhīṣmeṇa kuruvṛddhena saṃyuge<BR>
04,064.014f*1108_008	yuddham āsīt kathaṃ tāta sarvam etad bravīhi me<BR>
04,064.014f*1109_001	rāmaṃ yo jitavān saṃkhye bhārgavaṃ sumahābalam<BR>
04,064.014f*1109_002	kṣatriyāntakaraṃ vīraṃ tejorāśiṃ durāsadam<BR>
04,064.014f*1109_003	akṣaśiṣyaṃ mahābāhum ajeyaṃ daivatair api<BR>
04,064.014f*1109_004	kālāgnirudrasaṃkāśaṃ katham āsīt samāgamaḥ<BR>
04,064.015a	ācāryo vṛṣṇivīrāṇāṃ pāṇḍavānāṃ ca yo dvijaḥ<BR>
04,064.015c	sarvakṣatrasya cācāryaḥ sarvaśastrabhṛtāṃ varaḥ<BR>
04,064.015e	tena droṇena te tāta katham āsīt samāgamaḥ<BR>
04,064.016a	ācāryaputro yaḥ śūraḥ sarvaśastrabhṛtām api<BR>
04,064.016c	aśvatthāmeti vikhyātaḥ kathaṃ tena samāgamaḥ<BR>
04,064.016d*1110_001	sarve caiva mahāvīryā dhārtarāṣṭrā mahābalāḥ<BR>
04,064.016d*1110_002	taiś ca vīraiś ca te tāta katham āsīt samāgamaḥ<BR>
04,064.017a	raṇe yaṃ prekṣya sīdanti hṛtasvā vaṇijo yathā<BR>
04,064.017c	kṛpeṇa tena te tāta katham āsīt samāgamaḥ<BR>
04,064.018a	parvataṃ yo 'bhividhyeta rājaputro maheṣubhiḥ<BR>
04,064.018c	duryodhanena te tāta katham āsīt samāgamaḥ<BR>
04,064.018d*1111_001	avagāḍhā dviṣanto me sukho vāto 'bhivāti mām<BR>
04,064.018d*1111_002	yas tvaṃ dhanam athājaiṣīḥ kurubhir grastam āhave<BR>
04,064.018d*1111_003	teṣāṃ bhayābhibhūtānāṃ sarveṣāṃ bāhuśālinām<BR>
04,064.018d*1111_004	nūnaṃ prakālya tān sarvāṃs tvayā yuddhe nararṣabhān<BR>
04,064.018d*1111_005	ācchinnaṃ godhanaṃ sarvaṃ śārdūlānām ivāmiṣam<BR>
04,064.018d*1112_001	parigṛhya vinirmuktā labdhavān balavān punaḥ<BR>
04,064.018d*1112_002	uttara kṣatriyaśreṣṭha kenopāyena śātravān<BR>
04,064.018d*1112_003	vinirjayasi saṃgrāme * * * * * * * *<BR>
04,064.018d*1113_001	sarve caiva mahāvīryā dhārtarāṣṭrā mahābalāḥ<BR>
04,064.018d*1113_002	taiś ca vīraiś ca te tāta katham āsīt samāgamaḥ<BR>
04,064.019	uttara uvāca<BR>
04,064.019a	na mayā nirjitā gāvo na mayā nirjitāḥ pare<BR>
04,064.019c	kṛtaṃ tu karma tat sarvaṃ devaputreṇa kena cit<BR>
04,064.020a	sa hi bhītaṃ dravantaṃ māṃ devaputro nyavārayat<BR>
04,064.020a*1114_001	**** **** bhīṣmadroṇamukhān kurūn<BR>
04,064.020a*1114_002	dṛṣṭvā viṣaṇṇaṃ saṃgrāme<BR>
04,064.020c	sa cātiṣṭhad rathopasthe vajrahastanibho yuvā<BR>
04,064.021a	tena tā nirjitā gāvas tena te kuravo jitāḥ<BR>
04,064.021c	tasya tat karma vīrasya na mayā tāta tat kṛtam<BR>
04,064.022a	sa hi śāradvataṃ droṇaṃ droṇaputraṃ ca vīryavān<BR>
04,064.022c	sūtaputraṃ ca bhīṣmaṃ ca cakāra vimukhāñ śaraiḥ<BR>
04,064.023a	duryodhanaṃ ca samare sanāgam iva yūthapam<BR>
04,064.023c	prabhagnam abravīd bhītaṃ rājaputraṃ mahābalam<BR>
04,064.024a	na hāstinapure trāṇaṃ tava paśyāmi kiṃ cana<BR>
04,064.024b*1115_001	na hāstinapure bhogā bhoktuṃ śakyāḥ palāyatā<BR>
04,064.024c	vyāyāmena parīpsasva jīvitaṃ kauravātmaja<BR>
04,064.025a	na mokṣyase palāyaṃs tvaṃ rājan yuddhe manaḥ kuru<BR>
04,064.025c	pṛthivīṃ bhokṣyase jitvā hato vā svargam āpsyasi<BR>
04,064.026a	sa nivṛtto naravyāghro muñcan vajranibhāñ śarān<BR>
04,064.026c	sacivaiḥ saṃvṛto rājā rathe nāga iva śvasan<BR>
04,064.027a	tatra me romaharṣo 'bhūd ūrustambhaś ca māriṣa<BR>
04,064.027c	yad abhraghanasaṃkāśam anīkaṃ vyadhamac charaiḥ<BR>
04,064.028a	tat praṇudya rathānīkaṃ siṃhasaṃhanano yuvā<BR>
04,064.028c	kurūṃs tān prahasan rājan vāsāṃsy apaharad balī<BR>
04,064.029a	ekena tena vīreṇa ṣaḍrathāḥ parivāritāḥ<BR>
04,064.029c	śārdūleneva mattena mṛgās tṛṇacarā vane<BR>
04,064.029d*1116_001	hayānāṃ ca gajānāṃ ca śūrāṇāṃ ca dhanuṣmatām<BR>
04,064.029d*1116_002	nihatāni sahasrāṇi bhagnā ca kuruvāhinī<BR>
04,064.029d*1116_003	sūtaputraṃ śarair viddhvā hayān hatvā mahārathaḥ<BR>
04,064.029d*1116_004	devaputrasamaḥ saṃkhye raktaṃ vastraṃ samādade<BR>
04,064.029d*1116_005	caturbhiḥ punar ānarcchad bhīṣmaṃ śāṃtavanaṃ raṇe<BR>
04,064.029d*1116_006	taṃ viddhvātha hayāṃś cāsya śuklaṃ vastraṃ samādade<BR>
04,064.029d*1116_007	duryodhanaṃ ca balavān bāṇair vivyādha saptabhiḥ<BR>
04,064.029d*1116_008	taṃ sa viddhvā hayāṃś cāsya pītaṃ vastraṃ samādade<BR>
04,064.029d*1116_009	droṇaṃ kṛpaṃ ca balavān somadattaṃ jayadratham<BR>
04,064.029d*1116_010	bhūriśravasam indrābhaṃ śakuniṃ ca mahāratham<BR>
04,064.029d*1116_011	tribhis tribhiḥ sa viddhvā tu duḥśāsanamukhān api<BR>
04,064.029d*1116_012	vividhāni ca vastrāṇi mahārhāṇy ājahāra saḥ<BR>
04,064.029d*1116_013	dvābhyāṃ śarābhyāṃ viddhvā tu tathācāryasutaṃ raṇe<BR>
04,064.029d*1116_014	cāpaṃ chitvā vikarṇasya nīle cādatta vāsasī<BR>
04,064.030	virāṭa uvāca<BR>
04,064.030a	kva sa vīro mahābāhur devaputro mahāyaśāḥ<BR>
04,064.030c	yo me dhanam avājaiṣīt kurubhir grastam āhave<BR>
04,064.031a	icchāmi tam ahaṃ draṣṭum arcituṃ ca mahābalam<BR>
04,064.031c	yena me tvaṃ ca gāvaś ca rakṣitā devasūnunā<BR>
04,064.031d*1117_001	tasmai dāsyāmi tāṃ putrīṃ grāmāṃś caiva tu hāṭakān<BR>
04,064.031d*1117_002	sphuritaṃ kaṭisūtraṃ ca strīsahasraśatāni ca<BR>
04,064.032	uttara uvāca<BR>
04,064.032a	antardhānaṃ gatas tāta devaputraḥ pratāpavān<BR>
04,064.032c	sa tu śvo vā paraśvo vā manye prādurbhaviṣyati<BR>
04,064.033	vaiśaṃpāyana uvāca<BR>
04,064.033a	evam ākhyāyamānaṃ tu channaṃ satreṇa pāṇḍavam<BR>
04,064.033c	vasantaṃ tatra nājñāsīd virāṭaḥ pārtham arjunam<BR>
04,064.034a	tataḥ pārtho 'bhyanujñāto virāṭena mahātmanā<BR>
04,064.034b*1118_001	saha putreṇa mātsyasya mantrayitvā dhanaṃjayaḥ<BR>
04,064.034b*1118_002	ity evaṃ brūhi rājānaṃ virāṭasya yudhiṣṭhiram<BR>
04,064.034b*1118_003	ity uktvā sahasā pārthaḥ praviśyāntaḥpuraṃ śubham<BR>
04,064.034b*1119_001	āmantrayitvā kaunteyam uttaro vākyam abravīt<BR>
04,064.034b*1119_002	iti rājñaḥ pravakṣyāmi dharmarājaṃ yudhiṣṭhiram<BR>
04,064.034c	pradadau tāni vāsāṃsi virāṭaduhituḥ svayam<BR>
04,064.035a	uttarā tu mahārhāṇi vividhāni tanūni ca<BR>
04,064.035c	pratigṛhyābhavat prītā tāni vāsāṃsi bhāminī<BR>
04,064.035d@059_0000	vaiśaṃpāyanaḥ<BR>
04,064.035d@059_0001	pradāya vastrāṇi kirīṭamālī<BR>
04,064.035d@059_0002	virāṭagehe muditaḥ sakhibhyaḥ<BR>
04,064.035d@059_0003	kṛtvā mahat karma tad ājimadhye<BR>
04,064.035d@059_0004	didṛkṣayā so 'bhijagāma pārtham<BR>
04,064.035d@059_0005	taṃ prekṣamāṇas tv atha dharmarājaṃ<BR>
04,064.035d@059_0006	papraccha pārtho 'tha sa bhīmasenam<BR>
04,064.035d@059_0007	kiṃ dharmarājo hi yathāpuraṃ māṃ<BR>
04,064.035d@059_0008	mukhaṃ praticchādya na cāha kiṃ cit<BR>
04,064.035d@059_0009	tam evam uktvā pariśaṅkamānaṃ<BR>
04,064.035d@059_0010	dṛṣṭvārjunaṃ bhīmasenaṃ ca rājā<BR>
04,064.035d@059_0011	tatrābravīt tāv abhivīkṣya vīrau<BR>
04,064.035d@059_0012	yudhiṣṭhiras tat parimṛjya raktam<BR>
04,064.035d@059_0013	durātmanā tvayy abhipūjyamāne<BR>
04,064.035d@059_0014	virāṭarājñābhihato 'smi pārtha<BR>
04,064.035d@059_0015	tasmāt prahārād rudhirasya bindūn<BR>
04,064.035d@059_0016	paśyan na ceme pṛthivīṃ spṛśeyuḥ<BR>
04,064.035d@059_0017	iti praticchādya mukhaṃ tato 'haṃ<BR>
04,064.035d@059_0018	manyuṃ niyacchann upaviṣṭa āsam<BR>
04,064.035d@059_0019	kruddhe tu vīre tvayi cāpratīte<BR>
04,064.035d@059_0020	rājā virāṭo na labheta śarma<BR>
04,064.035d@059_0021	ajānatā tena tavaiva vīryaṃ<BR>
04,064.035d@059_0022	channasya satreṇa balaṃ ca pārtha<BR>
04,064.035d@059_0023	idaṃ virāṭena mayi prayuktaṃ<BR>
04,064.035d@059_0024	tvāṃ vīkṣamāṇo na gato 'smi harṣam<BR>
04,064.035d@059_0025	tenāprameyena mahābalena<BR>
04,064.035d@059_0026	tasmiṃs tathokte śamam āśritena<BR>
04,064.035d@059_0027	taṃ bhīmaseno balavān amarṣī<BR>
04,064.035d@059_0028	dhanaṃjayaṃ kruddha uvāca vākyam<BR>
04,064.035d@059_0029	na pārtha nityaṃ kṣamakālam āha<BR>
04,064.035d@059_0030	bṛhaspatir jñānavatāṃ variṣṭhaḥ<BR>
04,064.035d@059_0031	kṣamī hi sarvaiḥ paribhūyate hi<BR>
04,064.035d@059_0032	yathā bhujaṃgo viṣavīryahīnaḥ<BR>
04,064.035d@059_0033	virāṭam adyaiva nihatya śīghraṃ<BR>
04,064.035d@059_0034	saputrapautraṃ sakulaṃ sasainyam<BR>
04,064.035d@059_0035	yokṣyāmahe dharmasutaṃ tu rājye<BR>
04,064.035d@059_0036	adyaiva śīghraṃ tv arir eṣa mātsyaḥ<BR>
04,064.035d@059_0037	anena pāñcālasutātha kṛṣṇā<BR>
04,064.035d@059_0038	upekṣitā kīcakenānuyātā<BR>
04,064.035d@059_0039	tasmād ayaṃ nārhati rājaśabdaṃ<BR>
04,064.035d@059_0040	rājā bhava tvaṃ tava pārtha vīryāt<BR>
04,064.035d@059_0041	rājā kurūṇāṃ ca yudhiṣṭhiro 'yaṃ<BR>
04,064.035d@059_0042	mātsyeṣu rājā bhavatu pratītaḥ<BR>
04,064.035d@059_0043	tasyādya dehaṃ śatadhā bhinadmi<BR>
04,064.035d@059_0044	arjunaḥ<BR>
04,064.035d@059_0044	kumbhaṃ ghaneneva yathāmbupūrṇam<BR>
04,064.035d@059_0045	bhavataḥ kṣamayā rājan sarve doṣāś ca no 'bhavan<BR>
04,064.035d@059_0046	tasmād enaṃ ca hatvā vai sabalaṃ sahabāndhavam<BR>
04,064.035d@059_0047	vaiśaṃpāyanaḥ<BR>
04,064.035d@059_0047	paścāc caiva kurūn sarvān haniṣyāmo na saṃśayaḥ<BR>
04,064.035d@059_0048	bhīmasenaś ca ye cānye tathaiveti tam abruvan<BR>
04,064.035d@059_0049	tam abravīd dharmasuto mahātmā<BR>
04,064.035d@059_0050	kṣamī vadānyaḥ kupitaṃ ca bhīmam<BR>
04,064.035d@059_0051	na pratyupasthāsyati cet sadāraḥ<BR>
04,064.035d@059_0052	prasādane samyag athāstu vadhyaḥ<BR>
04,064.035d@059_0053	na hantavyo durātmāyaṃ kuravaś cāpi te 'rjuna<BR>
04,064.035d@059_0054	śvaḥ prabhāte pravekṣyāmaḥ sabhāṃ siṃhāsaneṣv iha<BR>
04,064.035d@059_0055	rājaveṣeṇa saṃyuktān yadi tatra na maṃsyate<BR>
04,064.035d@059_0056	paścād vadhyāmahe sarvān virāṭena sabāndhavān<BR>
04,064.036a	mantrayitvā tu kaunteya uttareṇa rahas tadā<BR>
04,064.036c	itikartavyatāṃ sarvāṃ rājany atha yudhiṣṭhire<BR>
04,064.037a	tatas tathā tad vyadadhād yathāvat puruṣarṣabha<BR>
04,064.037c	saha putreṇa matsyasya prahṛṣṭo bharatarṣabhaḥ<BR>
04,064.037d*1120_001	itikartavyatāṃ sarve mantrayitvā tu pāṇḍavāḥ<BR>
04,064.037d*1120_002	nyavasaṃś caiva tāṃ rātriṃ pāṇḍavā dharmavatsalāḥ<BR>
04,064.037d*1120_003	putreṇa saha mātsyas tu saṃprahṛṣṭo narādhipaḥ<BR>
04,064.037d*1120_004	tāṃ rātrim avasad dhīmān samāśvastena cetasā<BR>
04,065.001	vaiśaṃpāyana uvāca<BR>
04,065.001a	tatas tṛtīye divase bhrātaraḥ pañca pāṇḍavāḥ<BR>
04,065.001b*1121_001	svamantriteti vijñāya harṣeṇotphullalocanāḥ<BR>
04,065.001b*1121_002	virāṭasya sabhāṃ jagmus te tīrṇā vratam uttamam<BR>
04,065.001b*1121_003	jagṛhuś ca tathā sarvaṃ rājño dharmasutasya ca<BR>
04,065.001b*1121_004	samaye te tu taṃ dṛṣṭvā cārjunaś chatram ādade<BR>
04,065.001b*1121_005	cāmaraṃ bhīmasenena mādreyau ca varāyudhān<BR>
04,065.001b*1121_006	varaṃ tāmbūlasaṃpūrṇaṃ draupadī ca svabhājanam<BR>
04,065.001b*1121_007	yayau tasya sutā hṛṣṭā paracaryākṛte sthitāḥ<BR>
04,065.001c	snātāḥ śuklāmbaradharāḥ samaye caritavratāḥ<BR>
04,065.002a	yudhiṣṭhiraṃ puraskṛtya sarvābharaṇabhūṣitāḥ<BR>
04,065.002c	abhipadmā yathā nāgā bhrājamānā mahārathāḥ<BR>
04,065.003a	virāṭasya sabhāṃ gatvā bhūmipālāsaneṣv atha<BR>
04,065.003c	niṣeduḥ pāvakaprakhyāḥ sarve dhiṣṇyeṣv ivāgnayaḥ<BR>
04,065.004a	teṣu tatropaviṣṭeṣu virāṭaḥ pṛthivīpatiḥ<BR>
04,065.004b*1122_001	tasyāṃ rātryāṃ vyatītāyāṃ prātaḥkṛtyaṃ samāpya ca<BR>
04,065.004b*1122_002	gosuvarṇādikaṃ dattvā brāhmaṇebhyo yathāvidhi<BR>
04,065.004c	ājagāma sabhāṃ kartuṃ rājakāryāṇi sarvaśaḥ<BR>
04,065.004d*1123_001	acintayat katham ime sabhām āgamya bhūṣitāḥ<BR>
04,065.004d*1123_002	atiṣṭhan devasaṃkāśāḥ katham anvāviśann iha<BR>
04,065.005a	śrīmataḥ pāṇḍavān dṛṣṭvā jvalataḥ pāvakān iva<BR>
04,065.005b*1124_001	rājaveṣān upādāya pārthivo vismito 'bhavat<BR>
04,065.005b*1124_002	kim idaṃ ko vidhis tv eṣa bhayārta iva pārthivaḥ<BR>
04,065.005b*1125_001	puruṣapravarān dṛṣṭvā viṣādam agaman nṛpaḥ<BR>
04,065.005b*1126_001	rājāsanagataṃ dṛṣṭvā nṛpatir vismito 'bhavat<BR>
04,065.005b*1127_001	muhūrtam iva ca dhyātvā saroṣaḥ pṛthivīpatiḥ<BR>
04,065.005c	atha matsyo 'bravīt kaṅkaṃ devarūpam avasthitam<BR>
04,065.005e	marudgaṇair upāsīnaṃ tridaśānām iveśvaram<BR>
04,065.006a	sa kilākṣātivāpas tvaṃ sabhāstāro mayā kṛtaḥ<BR>
04,065.006c	atha rājāsane kasmād upaviṣṭo 'sy alaṃkṛtaḥ<BR>
04,065.007a	parihāsepsayā vākyaṃ virāṭasya niśamya tat<BR>
04,065.007c	smayamāno 'rjuno rājann idaṃ vacanam abravīt<BR>
04,065.008a	indrasyāpy āsanaṃ rājann ayam āroḍhum arhati<BR>
04,065.008c	brahmaṇyaḥ śrutavāṃs tyāgī yajñaśīlo dṛḍhavrataḥ<BR>
04,065.008d*1128_001	eṣa vigrahavān dharma eṣa vīryavatāṃ varaḥ<BR>
04,065.008d*1128_002	eṣa buddhyādhiko loke tapasāṃ ca parāyaṇam<BR>
04,065.008d*1128_003	eṣo 'stravic ca saṃgrāme trailokye sacarācare<BR>
04,065.008d*1128_004	na caivānyaḥ pumān vetti na vetsyati kadā cana<BR>
04,065.008d*1128_005	na devā nāsurāḥ ke cin na manuṣyā na rākṣasāḥ<BR>
04,065.008d*1128_006	gandharvayakṣapravarāḥ kiṃnarāḥ samahoragāḥ<BR>
04,065.008d*1128_007	dīrghadarśī mahātejāḥ paurajānapadapriyaḥ<BR>
04,065.008d*1128_008	pāṇḍavānām atiratho yajñadharmaparo vaśī<BR>
04,065.008d*1128_009	maharṣikalpo rājarṣis triṣu lokeṣu viśrutaḥ<BR>
04,065.008d*1128_010	balavān dhṛtimān saumyaḥ satyavādī jitendriyaḥ<BR>
04,065.008d*1128_011	dhanaiś ca saṃcayaiś caiva śakravaiśravaṇopamaḥ<BR>
04,065.008d*1128_012	yathā manur mahātejā lokānāṃ parirakṣitā<BR>
04,065.008d*1128_013	evam eṣa mahātejāḥ prajānugrahakārakaḥ<BR>
04,065.009a	ayaṃ kurūṇām ṛṣabhaḥ kuntīputro yudhiṣṭhiraḥ<BR>
04,065.009b*1129_001	asya prabhāvāt sarve 'pi bhrātaro 'mī vayaṃ nṛpa<BR>
04,065.009b*1129_002	mahāprabhāvasaṃyuktā mahābalaparākramāḥ<BR>
04,065.009b*1129_003	asyaiva tapasāsmākaṃ prabhāvāḥ santy anekaśaḥ<BR>
04,065.009b*1129_004	vināsya manujais tulyā vayaṃ sarve bhavāma bhoḥ<BR>
04,065.009b*1129_005	yāvad etasya cādeśaṃ tiṣṭhāmo vayam ādṛtāḥ<BR>
04,065.009b*1129_006	pālayantaḥ surais tāvad abhipūjyatamāś ca ha<BR>
04,065.009c	asya kīrtiḥ sthitā loke sūryasyevodyataḥ prabhā<BR>
04,065.010a	saṃsaranti diśaḥ sarvā yaśaso 'sya gabhastayaḥ<BR>
04,065.010c	uditasyeva sūryasya tejaso 'nu gabhastayaḥ<BR>
04,065.011a	enaṃ daśa sahasrāṇi kuñjarāṇāṃ tarasvinām<BR>
04,065.011c	anvayuḥ pṛṣṭhato rājan yāvad adhyāvasat kurūn<BR>
04,065.012a	triṃśad enaṃ sahasrāṇi rathāḥ kāñcanamālinaḥ<BR>
04,065.012c	sadaśvair upasaṃpannāḥ pṛṣṭhato 'nuyayuḥ sadā<BR>
04,065.012d*1130_001	vājināṃ ca śataṃ rājan sahasrāṇy anvayus tadā<BR>
04,065.013a	enam aṣṭaśatāḥ sūtāḥ sumṛṣṭamaṇikuṇḍalāḥ<BR>
04,065.013c	astuvan māgadhaiḥ sārdhaṃ purā śakram ivarṣayaḥ<BR>
04,065.014a	enaṃ nityam upāsanta kuravaḥ kiṃkarā yathā<BR>
04,065.014c	sarve ca rājan rājāno dhaneśvaram ivāmarāḥ<BR>
04,065.015a	eṣa sarvān mahīpālān karam āhārayat tadā<BR>
04,065.015c	vaiśyān iva mahārāja vivaśān svavaśān api<BR>
04,065.016a	aṣṭāśītisahasrāṇi snātakānāṃ mahātmanām<BR>
04,065.016c	upajīvanti rājānam enaṃ sucaritavratam<BR>
04,065.017a	eṣa vṛddhān anāthāṃś ca vyaṅgān paṅgūṃś ca mānavān<BR>
04,065.017b*1131_001	mūkamimmiṇirogyādīn dīneḍavyaddhirādikān<BR>
04,065.017c	putravat pālayām āsa prajā dharmeṇa cābhibho<BR>
04,065.018a	eṣa dharme dame caiva krodhe cāpi yatavrataḥ<BR>
04,065.018c	mahāprasādo brahmaṇyaḥ satyavādī ca pārthivaḥ<BR>
04,065.019a	śrīpratāpena caitasya tapyate sa suyodhanaḥ<BR>
04,065.019c	sagaṇaḥ saha karṇena saubalenāpi vā vibhuḥ<BR>
04,065.020a	na śakyante hy asya guṇāḥ prasaṃkhyātuṃ nareśvara<BR>
04,065.020c	eṣa dharmaparo nityam ānṛśaṃsyaś ca pāṇḍavaḥ<BR>
04,065.021a	evaṃyukto mahārājaḥ pāṇḍavaḥ pārthivarṣabhaḥ<BR>
04,065.021c	kathaṃ nārhati rājārham āsanaṃ pṛthivīpatiḥ<BR>
04,065.021d*1132_001	chalena yāvad ripubhiḥ satyapāśena bandhitaḥ<BR>
04,065.021d*1132_002	abhūt tāvan manuṣyeṣu sarvasādhāraṇo hy ayam<BR>
04,065.021d*1132_003	trayodaśamavarṣasya naṣṭacaryāvrataṃ tv idam<BR>
04,065.021d*1132_004	pāritaṃ tvatsamakṣaṃ vai tan nistīrṇo 'dya pāṇḍavaḥ<BR>
04,065.021d*1132_005	yathāvad vratacīrṇo 'yaṃ meghamadhyād yathā raviḥ<BR>
04,065.021d*1132_006	bhavet pratāpāsahyas tu tadvat paśyainam apy aho<BR>
04,065.021d*1132_007	yogyas tv ayaṃ narapatir manye śakrāsanasya ca<BR>
04,065.021d*1132_008	tasmān mā vismayas te 'stu na mṛṣā prabravīmi te<BR>
04,066.001	virāṭa uvāca<BR>
04,066.001a	yady eṣa rājā kauravyaḥ kuntīputro yudhiṣṭhiraḥ<BR>
04,066.001c	katamo 'syārjuno bhrātā bhīmaś ca katamo balī<BR>
04,066.002a	nakulaḥ sahadevo vā draupadī vā yaśasvinī<BR>
04,066.002c	yadā dyūte jitāḥ pārthā na prājñāyanta te kva cit<BR>
04,066.003	arjuna uvāca<BR>
04,066.003a	ya eṣa ballavo brūte sūdas tava narādhipa<BR>
04,066.003c	eṣa bhīmo mahābāhur bhīmavegaparākramaḥ<BR>
04,066.004a	eṣa krodhavaśān hatvā parvate gandhamādane<BR>
04,066.004c	saugandhikāni divyāni kṛṣṇārthe samupāharat<BR>
04,066.005a	gandharva eṣa vai hantā kīcakānāṃ durātmanām<BR>
04,066.005c	vyāghrān ṛkṣān varāhāṃś ca hatavān strīpure tava<BR>
04,066.005d*1133_001	hiḍimbaṃ ca bakaṃ caiva kirmīraṃ ca jaṭāsuram<BR>
04,066.005d*1133_002	hatvā niṣkaṇṭakaṃ cakre araṇyaṃ sarvataḥ sukham<BR>
04,066.006a	yaś cāsīd aśvabandhas te nakulo 'yaṃ paraṃtapaḥ<BR>
04,066.006c	gosaṃkhyaḥ sahadevaś ca mādrīputrau mahārathau<BR>
04,066.007a	śṛṅgāraveṣābharaṇau rūpavantau yaśasvinau<BR>
04,066.007c	nānārathasahasrāṇāṃ samarthau puruṣarṣabhau<BR>
04,066.008a	eṣā padmapalāśākṣī sumadhyā cāruhāsinī<BR>
04,066.008c	sairandhrī draupadī rājan yatkṛte kīcakā hatāḥ<BR>
04,066.008d*1134_001	drupadasya priyā putrī dhṛṣṭadyumnasya cānujā<BR>
04,066.008d*1134_002	bhīmaḥ<BR>
04,066.008d*1134_002	agnikuṇḍāt samudbhūtā draupadīty avagamyatām<BR>
04,066.008d*1134_003	astrajño durlabhaḥ kaś cit kevalaṃ pṛthivīmanu<BR>
04,066.008d*1134_004	dhanuḥspṛśāṃ tathā śreṣṭhaḥ kaunteyo 'yaṃ dhanaṃjayaḥ<BR>
04,066.008d*1134_005	etena khāṇḍavaṃ yasya akāmasya śatakratoḥ<BR>
04,066.008d*1134_006	dagdhaṃ nāgavanaṃ caiva saha nāgair narādhipa<BR>
04,066.008d*1134_007	varṣaṃ ca śaravarṣeṇa vāritaṃ durjayena vai<BR>
04,066.008d*1134_008	karam āhāritāḥ sarve pārthivāḥ pṛthivīpate<BR>
04,066.008d*1134_009	strīveṣaṃ kṛtavān eṣa tava rājan niveśane<BR>
04,066.008d*1134_010	bṛhannaḷeti yām āhur arjunaṃ jayatāṃ varaṃ<BR>
04,066.009a	arjuno 'haṃ mahārāja vyaktaṃ te śrotram āgataḥ<BR>
04,066.009c	bhīmād avarajaḥ pārtho yamābhyāṃ cāpi pūrvajaḥ<BR>
04,066.010a	uṣitāḥ sma mahārāja sukhaṃ tava niveśane<BR>
04,066.010c	ajñātavāsam uṣitā garbhavāsa iva prajāḥ<BR>
04,066.011	vaiśaṃpāyana uvāca<BR>
04,066.011a	yadārjunena te vīrāḥ kathitāḥ pañca pāṇḍavāḥ<BR>
04,066.011c	tadārjunasya vairāṭiḥ kathayām āsa vikramam<BR>
04,066.011d*1135_001	mahendrakalpasya tadā saṃprahṛṣṭatanūruhaḥ<BR>
04,066.011d*1136_001	uttara uvāca<BR>
04,066.011d*1136_001	punar eva tu tān pārthān darśayām āsa cottaraḥ<BR>
04,066.011d*1136_002	ya eṣa jāmbūnadaśuddhagaura-<BR>
04,066.011d*1136_003	tanur mahāsiṃha iva pravṛddhaḥ<BR>
04,066.011d*1136_004	pracaṇḍaghoṇaḥ pṛthudīrghanetras<BR>
04,066.011d*1136_005	tāmrāyatākṣaḥ kururāja eṣaḥ<BR>
04,066.011d*1136_006	ayaṃ punar mattagajendragāmī<BR>
04,066.011d*1136_007	prataptacāmīkaraśuddhagauraḥ<BR>
04,066.011d*1136_008	pṛthvāyatāṃso gurudīrghabāhur<BR>
04,066.011d*1136_009	vṛkodaraḥ paśyata paśyatainam<BR>
04,066.011d*1136_010	yas tv eṣa pārśve 'sya mahādhanuṣmāñ<BR>
04,066.011d*1136_011	śyāmo yuvā vāraṇayūthapopamaḥ<BR>
04,066.011d*1136_012	siṃhonnatāṃso gajarājagāmī<BR>
04,066.011d*1136_013	padmāyatākṣo 'rjuna eṣa vīraḥ<BR>
04,066.011d*1136_014	rājñaḥ samīpe puruṣottamau yau<BR>
04,066.011d*1136_015	yamāvimau viṣṇumahendrakalpau<BR>
04,066.011d*1136_016	manuṣyaloke sakale samo 'sti<BR>
04,066.011d*1136_017	yayor na rūpe na bale na śīle<BR>
04,066.011d*1136_018	ābhyāṃ tu pārśve kanakottamāṅgī<BR>
04,066.011d*1136_019	yaiṣā prabhā mūrtimatīva gaurī<BR>
04,066.011d*1136_020	nīlotpalābhā suradevateva<BR>
04,066.011d*1136_021	kṛṣṇā sthitā mūrtimatīva lakṣmīḥ<BR>
04,066.011d*1137_000	vaiśaṃpāyana uvāca<BR>
04,066.011d*1137_001	evaṃ nivedya tān pārthān pāṇḍavān pañca bhūpateḥ<BR>
04,066.011d*1138_001	bhūtapūrvaṃ na kasyāpi harṣeṇotphullalocanaḥ<BR>
04,066.011d*1139_001	virāṭanṛpater agre yathādṛṣṭaṃ kurūn prati<BR>
04,066.012a	ayaṃ sa dviṣatāṃ madhye mṛgāṇām iva kesarī<BR>
04,066.012c	acarad rathavṛndeṣu nighnaṃs teṣāṃ varān varān<BR>
04,066.013a	anena viddho mātaṅgo mahān ekeṣuṇā hataḥ<BR>
04,066.013c	hiraṇyakakṣyaḥ saṃgrāme dantābhyām agaman mahīm<BR>
04,066.014a	anena vijitā gāvo jitāś ca kuravo yudhi<BR>
04,066.014b*1140_001	tasya tatkarma vīrasya na mayā tāta tatkṛtam<BR>
04,066.014c	asya śaṅkhapraṇādena karṇau me badhirīkṛtau<BR>
04,066.014d*1141_001	jāyate romaharṣo me saṃsmṛtyāsya dhanur dhvanim<BR>
04,066.014d*1141_002	dhvajasya vānaraṃ bhūtair ākrośantaṃ sahānugaiḥ<BR>
04,066.014d*1141_003	nādadānaṃ śarān ghorān na muñcantaṃ śarotkarān<BR>
04,066.014d*1141_004	na kārmukaṃ vikarṣantam enaṃ paśyāmi saṃyuge<BR>
04,066.014d*1141_005	etaddhanuḥpramuktāś ca śarāḥ puṅkhānupuṅkhinaḥ<BR>
04,066.014d*1141_006	nālakṣyeṣu raṇe petur nārācā raktabhojanāḥ<BR>
04,066.014d*1141_007	tīkṣṇanārācasaṃkṛttaśirobāhūruvakṣasām<BR>
04,066.014d*1141_008	kalevarāṇi dṛśyante yodhānāṃ sāśvasādinām<BR>
04,066.014d*1141_009	anena taṭinī tatra śoṇitāmbupravāhinī<BR>
04,066.014d*1141_010	pravartitā bhīmarūpā yāṃ smṛtvādyāpi me manaḥ<BR>
04,066.014d*1141_011	prakampate caṇḍavāyukampitā kadalī yathā<BR>
04,066.014d*1142_001	anena tāta vīreṇa bhīṣmadroṇamukhā rathāḥ<BR>
04,066.014d*1142_002	duryodhanena sahitā nirjitā bhīmakarmaṇā<BR>
04,066.014d*1142_003	ayaṃ dravantaṃ bhītaṃ māṃ devaputro nyavārayat<BR>
04,066.014d*1142_004	asya bāhubalenāsmi jīvan pratyāgataḥ punaḥ<BR>
04,066.015a	tasya tad vacanaṃ śrutvā matsyarājaḥ pratāpavān<BR>
04,066.015c	uttaraṃ pratyuvācedam abhipanno yudhiṣṭhire<BR>
04,066.016a	prasādanaṃ pāṇḍavasya prāptakālaṃ hi rocaye<BR>
04,066.016c	uttarāṃ ca prayacchāmi pārthāya yadi te matam<BR>
04,066.017	uttara uvāca<BR>
04,066.017a	arcyāḥ pūjyāś ca mānyāś ca prāptakālaṃ ca me matam<BR>
04,066.017c	pūjyantāṃ pūjanārhāś ca mahābhāgāś ca pāṇḍavāḥ<BR>
04,066.018	virāṭa uvāca<BR>
04,066.018a	ahaṃ khalv api saṃgrāme śatrūṇāṃ vaśam āgataḥ<BR>
04,066.018c	mokṣito bhīmasenena gāvaś ca vijitās tathā<BR>
04,066.019a	eteṣāṃ bāhuvīryeṇa yad asmākaṃ jayo mṛdhe<BR>
04,066.019c	vayaṃ sarve sahāmātyāḥ kuntīputraṃ yudhiṣṭhiram<BR>
04,066.019e	prasādayāmo bhadraṃ te sānujaṃ pāṇḍavarṣabham<BR>
04,066.020a	yad asmābhir ajānadbhiḥ kiṃ cid ukto narādhipaḥ<BR>
04,066.020c	kṣantum arhati tat sarvaṃ dharmātmā hy eṣa pāṇḍavaḥ<BR>
04,066.021	vaiśaṃpāyana uvāca<BR>
04,066.021a	tato virāṭaḥ paramābhituṣṭaḥ; sametya rājñā samayaṃ cakāra<BR>
04,066.021c	rājyaṃ ca sarvaṃ visasarja tasmai; sadaṇḍakośaṃ sapuraṃ mahātmā<BR>
04,066.022a	pāṇḍavāṃś ca tataḥ sarvān matsyarājaḥ pratāpavān<BR>
04,066.022c	dhanaṃjayaṃ puraskṛtya diṣṭyā diṣṭyeti cābravīt<BR>
04,066.023a	samupāghrāya mūrdhānaṃ saṃśliṣya ca punaḥ punaḥ<BR>
04,066.023c	yudhiṣṭhiraṃ ca bhīmaṃ ca mādrīputrau ca pāṇḍavau<BR>
04,066.024a	nātṛpyad darśane teṣāṃ virāṭo vāhinīpatiḥ<BR>
04,066.024c	saṃprīyamāṇo rājānaṃ yudhiṣṭhiram athābravīt<BR>
04,066.025a	diṣṭyā bhavantaḥ saṃprāptāḥ sarve kuśalino vanāt<BR>
04,066.025c	diṣṭyā ca pāritaṃ kṛcchram ajñātaṃ vai durātmabhiḥ<BR>
04,066.025d*1143_001	pṛcche 'haṃ kāraṇaṃ kiṃ cid ucyatāṃ tad yathātatham<BR>
04,066.025d*1143_002	devānām api śaktir vo rūpaprāvartakāriṇī<BR>
04,066.025d*1143_003	manye 'py ahaṃ yathā pūrvaṃ rūpaṃ vo nādhunā tathā<BR>
04,066.025d*1143_004	yadā manuṣyasāmānyam abhūd etarhi devavat<BR>
04,066.025d*1143_005	rūpaṃ kāntiṃ balaṃ dhairyaṃ guṇāḥ sarve 'py anīdṛśāḥ<BR>
04,066.025d*1143_006	sūryāgnirudravaj jātā yūyaṃ devopamāḥ kṣaṇāt<BR>
04,066.025d*1143_006	yudhiṣṭhira uvāca<BR>
04,066.025d*1143_007	satyaśaucatapobhir no guṇaiḥ prītāḥ surā daduḥ<BR>
04,066.025d*1143_008	dharmadurgāprabhṛtayo rūpaprāvartakṛdguṇān<BR>
04,066.026a	idaṃ ca rājyaṃ naḥ pārthā yac cānyad vasu kiṃ cana<BR>
04,066.026c	pratigṛhṇantu tat sarvaṃ kaunteyā aviśaṅkayā<BR>
04,066.026d*1144_000	vaiśaṃpāyanaḥ<BR>
04,066.026d*1144_001	(15ab)    tasya tad vacanaṃ śrutvā matsyarājaḥ pratāpavān<BR>
04,066.026d*1144_002	(22ca,23) dhanaṃjayaṃ pariṣvajya pāṃḍavān atha sarvaśaḥ<BR>
04,066.026d*1144_003	namaskṛtvā tu rājānaṃ rājan rājye 'bhiṣecitam<BR>
04,066.026d*1144_004	(24ab)    nātṛpyad darśane teṣāṃ virāṭo vāhinīpatiḥ<BR>
04,066.026d*1144_005	(24cd)    saṃprīyamāṇo rājānaṃ yudhiṣṭhiram athābravīt<BR>
04,066.026d*1144_006	(25ab)    diṣṭyā bhavantaḥ saṃprāptāḥ sarve kuśalino vanāt<BR>
04,066.026d*1144_007	(25cd)    diṣṭyā ca caritaṃ kṛcchram ajñātaṃ tair durātmabhiḥ<BR>
04,066.026d*1144_008	(26ab)    idaṃ rājyaṃ ca vaḥ sarvaṃ yac cāsti vasu kiṃ cana<BR>
04,066.026d*1144_009	(26cd)    avibhaktam etad bhavatāṃ notkaṇṭhāṃ kartum arhatha<BR>
04,066.026d*1144_009	vaiśaṃpāyanaḥ<BR>
04,066.026d*1144_010	virāṭasya vacaḥ śrutvā pārthasya ca mahātmanaḥ<BR>
04,066.026d*1144_011	(15cd)    uttaraḥ pratyuvācedam abhipanno yudhiṣṭhire<BR>
04,066.026d*1144_012	(16ab)    prasādanaṃ prāptakālaṃ pāṇḍavasyābhirocaye<BR>
04,066.026d*1144_013	tejasvī balavāñ śūro rājarājeśvaraḥ prabhuḥ<BR>
04,066.026d*1144_014	(16cd)  { uttarāṃ ca varārohāṃ pārthasyāmitrakarśana<BR>
04,066.026d*1144_015	{ praṇipatya prayacchāmas tataḥ śiṣṭā bhavāmahe<BR>
04,066.026d*1144_016	(19cd)    vayaṃ ca sarve sāmātyāḥ kuntīputraṃ yudhiṣṭhiram<BR>
04,066.026d*1144_017	prasādya hy upatiṣṭhāmo rājan kiṃ karavāmahe<BR>
04,066.026d*1144_018	(18a,c)   rājaṃs tvam asi saṃgrāme gṛhītas tena mokṣitaḥ<BR>
04,066.026d*1144_019	(19a,18d) eteṣāṃ bāhuvīryeṇa gāvaś ca vijitās tvayā<BR>
04,066.026d*1144_020	kuravo nirjitā yasmāt saṃgrāme 'mitatejasaḥ<BR>
04,066.026d*1144_021	eṣa tat sarvam akarot kuntīputro yudhiṣṭhiraḥ<BR>
04,066.026d*1144_022	(17a)     arcyāḥ pūjyāś ca mānyāś ca pratyuttheyāś ca pāṇḍavāḥ<BR>
04,066.026d*1144_023	(17b)     arghyārhāś cābhivādyāś ca prāptakālaṃ ca me matam<BR>
04,066.026d*1144_024	(17cd)    pūjyantāṃ pūjanīyāś ca mahābhāgāś ca pāṇḍavāḥ<BR>
04,066.026d*1144_025	na hy ete kupitāḥ śeṣaṃ kuryur āśīviṣopamāḥ<BR>
04,066.026d*1144_026	tasmāc chīghraṃ prapadyāmaḥ kuntīputraṃ yudhiṣṭhiram<BR>
04,066.026d*1144_027	(19e)     prasādayāma bhadraṃ te saha pārthair mahātmabhiḥ<BR>
04,066.026d*1144_028	uttarām agrataḥ kṛtvā śiraḥsnātām alaṃkṛtām<BR>
04,066.026d*1144_029	jānāmy aham idaṃ sarvam eṣāṃ tu balapauruṣam<BR>
04,066.026d*1144_030	kule ca janma mahati phalgunasya ca vikramam<BR>
04,066.026d*1144_031	uttarāt pāṇḍavāñ śrutvā virāṭo duḥkhamohitaḥ<BR>
04,066.026d*1144_032	uttarāṃ cāpi saṃprekṣya prāptakālam acintayat<BR>
04,066.026d*1144_033	tato virāṭaḥ sāmātyaḥ sakalatraḥ sabāndhavaḥ<BR>
04,066.026d*1144_034	uttarām agrataḥ kṛtvā śiraḥsnātāṃ kṛtāñjaliḥ<BR>
04,066.026d*1144_035	virāṭaḥ<BR>
04,066.026d*1144_035	bhūmau nipatitas tūrṇaṃ pāṇḍavasya samīpataḥ<BR>
04,066.026d*1144_036	prasīdatu mahārājo dharmaputro yudhiṣṭhiraḥ<BR>
04,066.026d*1144_037	pracchannarūpaveṣatvān nāgnir dṛṣṭas tṛṇair vṛtaḥ<BR>
04,066.026d*1144_038	śirasābhiprapanno 'smi saputraparicārakaḥ<BR>
04,066.026d*1144_039	(20ab)    yad asmābhir ajānadbhir adhikṣipto mahīpatiḥ<BR>
04,066.026d*1144_040	avamatya kṛtaṃ sarvam ayuktaṃ prākṛto yathā<BR>
04,066.026d*1144_041	(20cd)    kṣantum arhati tat sarvaṃ dharmajño bandhuvatsalaḥ<BR>
04,066.026d*1144_042	yad idaṃ māmakaṃ rāṣṭraṃ puraṃ rājyaṃ ca pārthiva<BR>
04,066.026d*1144_043	sadaṇḍakośaṃ visṛje tava bhṛtyo 'smi pārthiva<BR>
04,066.026d*1144_044	vaiśaṃpāyanaḥ<BR>
04,066.026d*1144_044	vayaṃ ca sarve sāmātyā bhavantaṃ śaraṇaṃ gatāḥ<BR>
04,066.026d*1144_045	taṃ dharmarājaḥ patitaṃ mahītale<BR>
04,066.026d*1144_046	sabandhuvargaṃ prasamīkṣya pārthivam<BR>
04,066.026d*1144_047	uvāca vākyaṃ paralokadarśanaḥ<BR>
04,066.026d*1144_048	pranaṣṭamanyur gataśokamatsaraḥ<BR>
04,066.026d*1144_048	yudhiṣṭhiraḥ<BR>
04,066.026d*1144_049	na te bhayaṃ pārthiva vidyate mayi<BR>
04,066.026d*1144_050	pratītarūpo 'smy anucintya mānasam<BR>
04,066.026d*1144_051	etat tvayā samyag ihopapāditaṃ<BR>
04,066.026d*1144_052	dvijair amātyaiḥ sadṛśaiś ca paṇḍitaiḥ<BR>
04,066.026d*1144_053	imāṃ ca kanyāṃ samalaṃkṛtāṃ bhṛśaṃ<BR>
04,066.026d*1144_054	samīkṣya tuṣṭo 'smi narendrasattama<BR>
04,066.026d*1144_055	kṣāntam etan mahābāho yan māṃ vadasi pārthiva<BR>
04,066.026d*1144_056	na caiva kiṃ cit paśyāmi vikṛtaṃ te narādhipa<BR>
04,066.026d*1144_056	vaiśaṃpāyanaḥ<BR>
04,066.026d*1144_057	(21a)     tato virāṭaḥ paramābhituṣṭaḥ<BR>
04,066.026d*1144_058	(21b)     sametya rājñā samayaṃ cakāra<BR>
04,066.026d*1144_059	(21c)     rājyaṃ ca sarvaṃ visasarja tasmai<BR>
04,066.026d*1144_060	(21d)     sadaṇḍakośaṃ sapuraṃ mahātmā<BR>
04,066.026d*1144_060	virāṭaḥ<BR>
04,066.026d*1144_061	yac ca vakṣyāmi te sarvaṃ mā śaṅkethā yudhiṣṭhira<BR>
04,066.026d*1144_062	idaṃ sanagaraṃ rāṣṭraṃ savanaṃ savadhūjanam<BR>
04,066.026d*1144_063	yuṣmabhyaṃ saṃpradāsyāmi bhokṣyāmy ucchiṣṭam eva ca<BR>
04,066.026d*1144_064	ahaṃ vṛddhaś ciraṃ rājan bhuktabhogaś ciraṃ sukham<BR>
04,066.026d*1144_065	rājyaṃ dattvā tu yuṣmabhyaṃ pravrajiṣyāmi kānanam<BR>
04,066.027a	uttarāṃ pratigṛhṇātu savyasācī dhanaṃjayaḥ<BR>
04,066.027c	ayaṃ hy aupayiko bhartā tasyāḥ puruṣasattamaḥ<BR>
04,066.028a	evam ukto dharmarājaḥ pārtham aikṣad dhanaṃjayam<BR>
04,066.028c	īkṣitaś cārjuno bhrātrā matsyaṃ vacanam abravīt<BR>
04,066.028d*1145_001	vayaṃ vanāntarāt prāptā na te rājyaṃ gṛhāmahe<BR>
04,066.028d*1145_002	kiṃ tu duryodhanādīnāṃ rājñāṃ rājyaṃ gṛhāmahe<BR>
04,066.029a	pratigṛhṇāmy ahaṃ rājan snuṣāṃ duhitaraṃ tava<BR>
04,066.029c	yuktaś cāvāṃ hi saṃbandho matsyabhāratasattamau<BR>
04,067.001	virāṭa uvāca<BR>
04,067.001a	kimarthaṃ pāṇḍavaśreṣṭha bhāryāṃ duhitaraṃ mama<BR>
04,067.001c	pratigrahītuṃ nemāṃ tvaṃ mayā dattām ihecchasi<BR>
04,067.002	arjuna uvāca<BR>
04,067.002a	antaḥpure 'ham uṣitaḥ sadā paśyan sutāṃ tava<BR>
04,067.002c	rahasyaṃ ca prakāśaṃ ca viśvastā pitṛvan mayi<BR>
04,067.003a	priyo bahumataś cāhaṃ nartako gītakovidaḥ<BR>
04,067.003c	ācāryavac ca māṃ nityaṃ manyate duhitā tava<BR>
04,067.004a	vayaḥsthayā tayā rājan saha saṃvatsaroṣitaḥ<BR>
04,067.004c	atiśaṅkā bhavet sthāne tava lokasya cābhibho<BR>
04,067.005a	tasmān nimantraye tvāhaṃ duhituḥ pṛthivīpate<BR>
04,067.005c	śuddho jitendriyo dāntas tasyāḥ śuddhiḥ kṛtā mayā<BR>
04,067.006a	snuṣāyā duhitur vāpi putre cātmani vā punaḥ<BR>
04,067.006c	atra śaṅkāṃ na paśyāmi tena śuddhir bhaviṣyati<BR>
04,067.007a	abhiṣaṅgād ahaṃ bhīto mithyācārāt paraṃtapa<BR>
04,067.007c	snuṣārtham uttarāṃ rājan pratigṛhṇāmi te sutām<BR>
04,067.008a	svasrīyo vāsudevasya sākṣād devaśiśur yathā<BR>
04,067.008c	dayitaś cakrahastasya bāla evāstrakovidaḥ<BR>
04,067.009a	abhimanyur mahābāhuḥ putro mama viśāṃ pate<BR>
04,067.009c	jāmātā tava yukto vai bhartā ca duhitus tava<BR>
04,067.010	virāṭa uvāca<BR>
04,067.010a	upapannaṃ kuruśreṣṭhe kuntīputre dhanaṃjaye<BR>
04,067.010c	ya evaṃ dharmanityaś ca jātajñānaś ca pāṇḍavaḥ<BR>
04,067.011a	yatkṛtyaṃ manyase pārtha kriyatāṃ tadanantaram<BR>
04,067.011c	sarve kāmāḥ samṛddhā me saṃbandhī yasya me 'rjunaḥ<BR>
04,067.012	vaiśaṃpāyana uvāca<BR>
04,067.012a	evaṃ bruvati rājendre kuntīputro yudhiṣṭhiraḥ<BR>
04,067.012c	anvajānāt sa saṃyogaṃ samaye matsyapārthayoḥ<BR>
04,067.013a	tato mitreṣu sarveṣu vāsudeve ca bhārata<BR>
04,067.013c	preṣayām āsa kaunteyo virāṭaś ca mahīpatiḥ<BR>
04,067.013d@060_0001	pratigṛhya snuṣārthaṃ vai darśayan vṛttam ātmanaḥ<BR>
04,067.013d@060_0002	śīlaśaucasamācāraṃ lokasyāvedya phalgunaḥ<BR>
04,067.013d@060_0003	loke vikhyāpya māhātmyaṃ yaśaś ca sa paraṃtapaḥ<BR>
04,067.013d@060_0004	yudhiṣṭhiraḥ<BR>
04,067.013d@060_0004	kṛtārthaḥ śucir avyagras tuṣṭimān abhavat tadā<BR>
04,067.013d@060_0005	rājan prīto 'smi bhadraṃ te sakhā me 'si paraṃtapa<BR>
04,067.013d@060_0006	vaiśaṃpāyanaḥ<BR>
04,067.013d@060_0006	sukham adhyuṣitāḥ sarve ajñātās tvayi pārthiva<BR>
04,067.013d@060_0007	virāṭanagare rājā dharmātmā saṃśitavrataḥ<BR>
04,067.013d@060_0008	pūjitaś cābhiṣiktaś ca ratnaiś ca śataśaś citaḥ<BR>
04,067.013d@060_0009	tathā bruvantaṃ prasamīkṣya rājā<BR>
04,067.013d@060_0010	paraṃ prahṛṣṭaḥ svajanena tena<BR>
04,067.013d@060_0011	snehāt pariṣvajya nṛpo bhujābhyāṃ<BR>
04,067.013d@060_0012	dadau tam arthaṃ kurupuṃgavānām<BR>
04,067.013d@060_0013	yuddhāt prayātāḥ kuravo hi mārge<BR>
04,067.013d@060_0014	sametya sarve hitam eva tatra<BR>
04,067.013d@060_0015	ācāryaputraḥ śakuniś ca rājā<BR>
04,067.013d@060_0016	duryodhanaḥ sūtaputraś ca karṇaḥ<BR>
04,067.013d@060_0017	saṃmantrya rājan sahitāḥ samarthāḥ<BR>
04,067.013d@060_0018	samādiśan dūtam atho samagrāḥ<BR>
04,067.013d@060_0019	yudhiṣṭhiraś cāpi susaṃprahṛṣṭo<BR>
04,067.013d@060_0020	duryodhanād dūtam apaśyad āgatam<BR>
04,067.013d@060_0021	sa cābravīd dharmarājaṃ sametya<BR>
04,067.013d@060_0022	yudhiṣṭhiraṃ pāṇḍavam ugravīryam<BR>
04,067.013d@060_0023	dhanaṃjayenāsi punar vanāya<BR>
04,067.013d@060_0024	pravrājitaḥ samaye tiṣṭha pārtha<BR>
04,067.013d@060_0025	trayodaśe hy eṣa kirīṭamālī<BR>
04,067.013d@060_0026	saṃvatsare pāṇḍaveyo 'dya dṛṣṭaḥ<BR>
04,067.013d@060_0027	tato 'bravīd dharmasutaḥ prahasya<BR>
04,067.013d@060_0028	kṣipraṃ gatvā brūhi suyodhanaṃ tam<BR>
04,067.013d@060_0029	pitāmahaḥ śāṃtanavo bravītu<BR>
04,067.013d@060_0030	yady atra pūrṇo 'dya trayodaśo naḥ<BR>
04,067.013d@060_0031	saṃvatsarānte tu dhanaṃjayena<BR>
04,067.013d@060_0032	viṣphāritaṃ gāṇḍivam ājimadhye<BR>
04,067.013d@060_0033	pūrṇo na pūrṇo na iti bravītu<BR>
04,067.013d@060_0034	yad asya satyaṃ mama tat pramāṇam<BR>
04,067.013d@060_0035	tenaivam uktaḥ sa nivṛtya dūto<BR>
04,067.013d@060_0036	duryodhanaṃ prāpya śaśaṃsa tattvam<BR>
04,067.013d@060_0037	sametya dūtena sa rājaputro<BR>
04,067.013d@060_0038	duryodhano mantrayām āsa tatra<BR>
04,067.013d@060_0039	bhīṣmeṇa karṇena kṛpeṇa caiva<BR>
04,067.013d@060_0040	droṇena bhūriśravasā ca sārdham<BR>
04,067.013d@060_0041	saṃmantrya rātrau bahubhiḥ suhṛdbhir<BR>
04,067.013d@060_0042	bhīṣmo 'bravīd dhārtarāṣṭraṃ mahātmā<BR>
04,067.013d@060_0043	tīrṇapratijñena dhanaṃjayena<BR>
04,067.013d@060_0044	viṣphāritaṃ gāṇḍivam ājimadhye<BR>
04,067.013d@060_0045	te dhārtarāṣṭrāḥ samayaṃ niśamya<BR>
04,067.013d@060_0046	tīrṇapratijñasya dhanaṃjayasya<BR>
04,067.013d@060_0047	saṃcintya sarve sahitāḥ suhṛdbhiḥ<BR>
04,067.013d@060_0048	sapārthivāḥ svāni gṛhāṇi jagmuḥ<BR>
04,067.014a	tatas trayodaśe varṣe nivṛtte pañca pāṇḍavāḥ<BR>
04,067.014c	upaplavye virāṭasya samapadyanta sarvaśaḥ<BR>
04,067.014d*1146_001	virāṭena saputreṇa pūjyamānāḥ samāvasan<BR>
04,067.014d*1147_001	dūtān mitreṣu sarveṣu jñātisaṃbandhikeṣv api<BR>
04,067.014d*1147_002	preṣayām āsa kaunteyo virāṭaś ca mahīpatiḥ<BR>
04,067.015a	tasmin vasaṃś ca bībhatsur ānināya janārdanam<BR>
04,067.015c	ānartebhyo 'pi dāśārhān abhimanyuṃ ca pāṇḍavaḥ<BR>
04,067.015d*1148_001	abhimanyuṃ samādāya rāmeṇa sahitas tadā<BR>
04,067.015d*1148_002	sarvayādavamukhyaiś ca saṃvṛtaḥ paravīrahā<BR>
04,067.015d*1148_003	śaṅkhadundubhinirghoṣair virāṭanagaraṃ yayau<BR>
04,067.016a	kāśirājaś ca śaibyaś ca prīyamāṇau yudhiṣṭhire<BR>
04,067.016c	akṣauhiṇībhyāṃ sahitāv āgatau pṛthivīpate<BR>
04,067.017a	akṣauhiṇyā ca tejasvī yajñaseno mahābalaḥ<BR>
04,067.017b*1149_001	saha putrair mahāvīryair dhṛṣṭadyumnaśikhaṇḍibhiḥ<BR>
04,067.017b*1150_001	upaplāvyaṃ yayuḥ śīghraṃ pāṇḍavārthe mahābalāḥ<BR>
04,067.017b*1150_002	tataḥ śatasahasrāṇi prayutāny arbudāni ca<BR>
04,067.017b*1150_003	samīpam abhivartante yodhā yaudhiṣṭhiraṃ balam<BR>
04,067.017b*1150_004	samudram iva gharmānte srotaḥśreṣṭhāḥ pṛthak pṛthak<BR>
04,067.017c	draupadyāś ca sutā vīrāḥ śikhaṇḍī cāparājitaḥ<BR>
04,067.018a	dhṛṣṭadyumnaś ca durdharṣaḥ sarvaśastrabhṛtāṃ varaḥ<BR>
04,067.018c	samastākṣauhiṇīpālā yajvāno bhūridakṣiṇāḥ<BR>
04,067.018e	sarve śastrāstrasaṃpannāḥ sarve śūrās tanutyajaḥ<BR>
04,067.019a	tān āgatān abhiprekṣya matsyo dharmabhṛtāṃ varaḥ<BR>
04,067.019b*1151_001	pūjayām āsa vidhivat sabhṛtyabalavāhanān<BR>
04,067.019c	prīto 'bhavad duhitaraṃ dattvā tām abhimanyave<BR>
04,067.020a	tataḥ pratyupayāteṣu pārthiveṣu tatas tataḥ<BR>
04,067.020c	tatrāgamad vāsudevo vanamālī halāyudhaḥ<BR>
04,067.020d*1152_001	te dūtā dvārakām etya dṛṣṭvā vṛṣṇīn mahārathān<BR>
04,067.020d*1152_002	ūcuḥ prāñjalayas tatra pāṇḍavānāṃ mataṃ tadā<BR>
04,067.020d*1153_001	tasmin kāle niśamyātha dūtavākyaṃ janārdanaḥ<BR>
04,067.020d*1153_002	dayitaṃ svastriyaṃ putraṃ subhadrāyāḥ sumānitam<BR>
04,067.020e	kṛtavarmā ca hārdikyo yuyudhānaś ca sātyakiḥ<BR>
04,067.021a	anādhṛṣṭis tathākrūraḥ sāmbo niśaṭha eva ca<BR>
04,067.021b*1154_001	anye 'pi bahavaḥ śūrā nṛpāḥ prītiparāyaṇāḥ<BR>
04,067.021b*1154_002	bibhyan ke 'pi samājagmuḥ pāṇḍavebhyo hitaiṣiṇaḥ<BR>
04,067.021b*1155_001	pradyumnaś ca mahābāhur ulmukaś ca mahābalaḥ<BR>
04,067.021c	abhimanyum upādāya saha mātrā paraṃtapāḥ<BR>
04,067.021d*1156_001	kṛṣṇena sahitāḥ sarve pāṇḍavān draṣṭum āgatāḥ<BR>
04,067.022a	indrasenādayaś caiva rathais taiḥ susamāhitaiḥ<BR>
04,067.022c	āyayuḥ sahitāḥ sarve parisaṃvatsaroṣitāḥ<BR>
04,067.023a	daśa nāgasahasrāṇi hayānāṃ ca śatāyutam<BR>
04,067.023c	rathānām arbudaṃ pūrṇaṃ nikharvaṃ ca padātinām<BR>
04,067.024a	vṛṣṇyandhakāś ca bahavo bhojāś ca paramaujasaḥ<BR>
04,067.024c	anvayur vṛṣṇiśārdūlaṃ vāsudevaṃ mahādyutim<BR>
04,067.024d@061_0001	vāsudevaṃ tathāyāntaṃ dṛṣṭvā pāṇḍusutās tadā<BR>
04,067.024d@061_0002	mātsyena sahitāḥ sarve pratyudyātā janārdanam<BR>
04,067.024d@061_0003	śaṅkhadundubhinirghoṣair maṅgalyaiś ca janārdanam<BR>
04,067.024d@061_0004	vavandur muditāḥ sarve pādayos tasya pāṇḍavāḥ<BR>
04,067.024d@061_0005	pāṇḍavāḥ<BR>
04,067.024d@061_0005	mātsyena sahitāḥ sarve ānandāśrupariplutāḥ<BR>
04,067.024d@061_0006	evaṃ tava prasādād vai varṣāṇy etāni sarvaśaḥ<BR>
04,067.024d@061_0007	trayodaśāpi dāśārha yathā sa samayaḥ kṛtaḥ<BR>
04,067.024d@061_0008	uṣitāḥ smo jagannātha tvaṃ nātho no janārdana<BR>
04,067.024d@061_0009	vaiśaṃpāyanaḥ<BR>
04,067.024d@061_0009	rakṣasva devadeveśa tvām adya śaraṇaṃ gatāḥ<BR>
04,067.024d@061_0010	tān vandamānān sahasā pariṣvajya janārdanaḥ<BR>
04,067.024d@061_0011	virāṭasya sahāyāṃs tān sarvayādavasavṛtaḥ<BR>
04,067.024d@061_0012	yathārhaṃ pūjayām āsa mudā paramayā yutaḥ<BR>
04,067.024d@061_0013	vṛṣṇivīrāṃś ca tān sarvān yathārhaṃ pratipedire<BR>
04,067.024d@061_0014	kṛṣṇā ca devakīputraṃ vavande pādayos tathā<BR>
04,067.024d@061_0015	tām udyamya sukeśāntāṃ nayane parimṛjya ca<BR>
04,067.024d@061_0016	uvāca vākyaṃ deveśaḥ sarvayādavasaṃnidhau<BR>
04,067.024d@061_0017	mā śokaṃ kuru kalyāṇi dhārtarāṣṭrān samāhitān<BR>
04,067.024d@061_0018	acirād ghātayitvāhaṃ pārthena sahitaḥ kṣitim<BR>
04,067.024d@061_0019	yudhiṣṭhirāya dāsyāmi vyetu te mānaso jvaraḥ<BR>
04,067.024d@061_0020	abhimanyunā ca pārthena raukmiṇeyena te śape<BR>
04,067.024d@061_0021	satyam etad vaco mahyam avaihi tvam anindite<BR>
04,067.024d@061_0022	ity uktvā tāṃ visṛjyātha prīyamāṇo yudhiṣṭhiram<BR>
04,067.024d@061_0023	anvāsta vṛṣṇiśārdūlaḥ saha vṛṣṇyandhakais tadā<BR>
04,067.025a	pāribarhaṃ dadau kṛṣṇaḥ pāṇḍavānāṃ mahātmanām<BR>
04,067.025c	striyo ratnāni vāsāṃsi pṛthak pṛthag anekaśaḥ<BR>
04,067.025d*1157_001	rājāno rājaputrāś ca nivṛtte samaye tadā<BR>
04,067.025d*1157_002	yathārhaṃ pāṇḍavaśreṣṭhe hy avartantābhipūjitāḥ<BR>
04,067.025d*1157_003	āsan prahṛṣṭamanasaḥ pāribarhaṃ dadus tadā<BR>
04,067.025d*1158_000	vaiśaṃpāyanaḥ<BR>
04,067.025d*1158_001	teṣu tatra sameteṣu rājāno vṛṣṇibhiḥ saha<BR>
04,067.025d@062_0001	anekaśaḥ samājagmur nānādigbhyo narādhipāḥ<BR>
04,067.025d@062_0002	virāṭanagaraṃ prāpya hastyaśvarathasādinaḥ<BR>
04,067.025d@062_0003	nānādeśodbhavāṃś caiva ratnāni subahūny api<BR>
04,067.025d@062_0004	vastrāṇi ca mahārhāṇi maṇīnāṃ nicayāni ca<BR>
04,067.025d@062_0005	raukmaṃ coccāvacaṃ vastraṃ ślakṣṇānīva mṛdūni ca<BR>
04,067.025d@062_0006	maṇikāñcanacitrāṇi divyāny ābharaṇāni ca<BR>
04,067.025d@062_0007	aśvāṃs tittirakalmāṣāñ śvetāśvāṃś caiva sarvaśaḥ<BR>
04,067.025d@062_0008	vivāhārtham anuprāptāḥ saubhadrasya mahātmanaḥ<BR>
04,067.025d@062_0009	maṅgalena ca saṃyuktaṃ brahmaghoṣeṇa nāditam<BR>
04,067.025d@062_0010	vedodgītaiḥ sāmabhiś ca stutibhir brahmacāriṇām<BR>
04,067.025d@062_0011	vedī viracitā tatra sarvaratnavibhūṣitā<BR>
04,067.025d@062_0012	hṛṣṭapuṣṭajanākīrṇāḥ sarvaśaḥ śuklavāsasaḥ<BR>
04,067.025d@062_0013	nānādeśodbhavāś caiva gāyanās tatra cāgatāḥ<BR>
04,067.025d@062_0014	sametāḥ sarvaśas tatra brāhmaṇā vedapāragāḥ<BR>
04,067.025e	tato vivāho vidhivad vavṛte matsyapārthayoḥ<BR>
04,067.026a	tataḥ śaṅkhāś ca bheryaś ca gomukhāḍambarās tathā<BR>
04,067.026c	pārthaiḥ saṃyujyamānasya nedur matsyasya veśmani<BR>
04,067.027a	uccāvacān mṛgāñ jaghnur medhyāṃś ca śataśaḥ paśūn<BR>
04,067.027c	surāmaireyapānāni prabhūtāny abhyahārayan<BR>
04,067.028a	gāyanākhyānaśīlāś ca naṭā vaitālikās tathā<BR>
04,067.028c	stuvantas tān upātiṣṭhan sūtāś ca saha māgadhaiḥ<BR>
04,067.028d*1159_001	striyo vṛddhāḥ kuṭumbinya utsavajñāś ca maṅgalaiḥ<BR>
04,067.028d*1159_002	draupady antaḥpure caiva virāṭasya gṛhe striyaḥ<BR>
04,067.029a	sudeṣṇāṃ ca puraskṛtya matsyānāṃ ca varastriyaḥ<BR>
04,067.029c	ājagmuś cārusarvāṅgyaḥ sumṛṣṭamaṇikuṇḍalāḥ<BR>
04,067.030a	varṇopapannās tā nāryo rūpavatyaḥ svalaṃkṛtāḥ<BR>
04,067.030c	sarvāś cābhyabhavat kṛṣṇā rūpeṇa yaśasā śriyā<BR>
04,067.031a	parivāryottarāṃ tās tu rājaputrīm alaṃkṛtām<BR>
04,067.031c	sutām iva mahendrasya puraskṛtyopatasthire<BR>
04,067.031d*1160_001	dhaumyo maharṣibhis tatra samādhāya ca pāvakam<BR>
04,067.031d*1160_002	juhāva vidhivad vidvān pāṇḍavānāṃ purohitaḥ<BR>
04,067.031d*1161_001	bhṛṅgāraṃ tu samādāya sauvarṇaṃ jalapūritam<BR>
04,067.031d*1161_002	pārthasya haste sahasā satām indīvarekṣaṇām<BR>
04,067.031d*1161_003	snuṣārthaṃ prākṣipad dvāri virāṭo vāhinīpatiḥ<BR>
04,067.032a	tāṃ pratyagṛhṇāt kaunteyaḥ sutasyārthe dhanaṃjayaḥ<BR>
04,067.032c	saubhadrasyānavadyāṅgīṃ virāṭatanayāṃ tadā<BR>
04,067.033a	tatrātiṣṭhan mahārājo rūpam indrasya dhārayan<BR>
04,067.033c	snuṣāṃ tāṃ pratijagrāha kuntīputro yudhiṣṭhiraḥ<BR>
04,067.033d*1162_001	drupadaś ca virāṭaś ca śikhaṇḍī ca mahāyaśāḥ<BR>
04,067.033d*1162_002	kāśirājaś ca śaibyaś ca dhṛṣṭadyumnaś ca sātyakiḥ<BR>
04,067.033d*1162_003	saptaite 'kṣauhiṇīpālā yajvāno bhūridakṣiṇāḥ<BR>
04,067.033d*1162_004	parivārya pāṇḍavaṃ sarve niveśaṃ cakrire tadā<BR>
04,067.034a	pratigṛhya ca tāṃ pārthaḥ puraskṛtya janārdanam<BR>
04,067.034c	vivāhaṃ kārayām āsa saubhadrasya mahātmanaḥ<BR>
04,067.034d*1163_001	dhaumyaḥ śiṣyaiḥ parivṛto bhānumān iva raśmibhiḥ<BR>
04,067.034d*1164_001	tato vivāho vavṛdhe sphītaḥ sarvaguṇānvitaḥ<BR>
04,067.034d*1164_002	saubhadrasyādbhutaś caiva pitus tava pitus tadā<BR>
04,067.034d*1165_001	dhaumyaḥ śiṣyaiḥ parivṛto juhāvāgnau vidhānataḥ<BR>
04,067.034d*1165_002	agniṃ pradakṣiṇaṃ kurvan saubhadraḥ pāṇim agrahīt<BR>
04,067.034d*1166_001	tataḥ pārthāya saṃhṛṣṭo mātsyarājo dhanaṃ mahat<BR>
04,067.035a	tasmai sapta sahasrāṇi hayānāṃ vātaraṃhasām<BR>
04,067.035c	dve ca nāgaśate mukhye prādād bahu dhanaṃ tadā<BR>
04,067.035d*1167_001	prādān matsyapatir hṛṣṭaḥ kanyādhanam anuttamam<BR>
04,067.035d*1168_001	pāribarhaṃ ca pārthasya pradadau matsyapuṃgavaḥ<BR>
04,067.035d*1168_002	kṛṣṇena saha kaunteyaḥ pratyagṛhṇāt prabhūtavat<BR>
04,067.035d*1169_001	hutvā samyak samiddhāgnim arcayitvā dvijanmanaḥ<BR>
04,067.035d*1169_002	rājyaṃ balaṃ ca kośaṃ ca sarvam ātmānam eva ca<BR>
04,067.035d*1170_001	nyavedayan pāṇḍavebhyo virāṭaḥ prītimāṃs tadā<BR>
04,067.036a	kṛte vivāhe tu tadā dharmaputro yudhiṣṭhiraḥ<BR>
04,067.036c	brāhmaṇebhyo dadau vittaṃ yad upāharad acyutaḥ<BR>
04,067.037a	gosahasrāṇi ratnāni vastrāṇi vividhāni ca<BR>
04,067.037c	bhūṣaṇāni ca mukhyāni yānāni śayanāni ca<BR>
04,067.037d*1171_001	paṭṭavāsāṃsi citrāṇi dāsīdāsān bahūn dadau<BR>
04,067.037d*1172_001	nāgarān prītibhir divyais tarpayām āsa bhūpatiḥ<BR>
04,067.037d*1173_001	bhojanāni ca hṛdyāni pānāni vividhāni ca<BR>
04,067.038a	tan mahotsavasaṃkāśaṃ hṛṣṭapuṣṭajanāvṛtam<BR>
04,067.038c	nagaraṃ matsyarājasya śuśubhe bharatarṣabha<BR>
04,067.038d*1174_001	purohitair amātyaiś ca paurair jānapadair api<BR>
04,067.038d*1174_002	virāṭanṛpatiḥ śrīmān saubhadrāyābhimanyave<BR>
04,067.038d*1174_003	tāṃ sutām uttarāṃ dattvā mumude paramaṃ tadā<BR>
04,067.038d*1175_001	evaṃ vṛtte vivāhe tu pārthasūnoḥ paraṃtapa<BR>
04,067.038d*1175_002	purād bahir upaplāvya ūṣuḥ pāṇḍusutās tadā<BR>
04,067.038d*1176_000	janamejayaḥ<BR>
04,067.038d*1176_001	vṛtte vivāhe hṛṣṭātmā yad uvāca yudhiṣṭhiraḥ<BR>
04,067.038d*1176_002	tat sarvaṃ kathayasveha kṛtavanto yad uttaram<BR>
04,067.038d*1177_001	caturtham etad vipulaṃ vairāṭaṃ parvavarṇanam<BR>
04,067.038d*1177_002	atrāpi parisaṃkhyātā adhyāyānāṃ mahātmanā<BR>
04,067.038d*1177_003	saptaṣaṣṭir atho pūrṇā ślokānām api me śṛṇu<BR>
04,067.038d*1177_004	ślokānāṃ dve sahasre tu trīṇi ślokaśatāni ca<BR>
04,067.038d*1177_005	parvaṇy asmin samākhyātaṃ saṃkhyānaṃ paramarṣiṇā<BR>
04,067.038d*1177_006	virāṭaparve deyāni vāsāṃsi vividhāni ca<BR>
04,067.038d*1178_001	kṛtvā vivāhaṃ tu kurupravīrās<BR>
04,067.038d*1178_002	tadābhimanyor muditasya pakṣāḥ<BR>
04,067.038d*1178_003	viśramya catvāry uṣasaḥ pratītāḥ<BR>
04,067.038d*1178_004	sabhāṃ virāṭasya tato 'bhijagmuḥ<BR>
<BR>
<BR>
<BR>
</body></html>
