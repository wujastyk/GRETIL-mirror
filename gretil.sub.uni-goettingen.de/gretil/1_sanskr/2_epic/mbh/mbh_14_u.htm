<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Asvamedhikaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Asvamedhikaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


14,000.000*0001_01	nārāyaṇaṃ namaskṛtya naraṃ caiva narottamam<BR>
14,000.000*0001_02	devīṃ sarasvatīṃ caiva tato jayam udīrayet<BR>
14,000.000*0002_01	dvaipāyanoṣṭhapuṭaniḥsṛtam aprameyaṃ<BR>
14,000.000*0002_02	puṇyaṃ pavitram atha pāpaharaṃ śivaṃ ca<BR>
14,000.000*0002_03	yo bhārataṃ samadhigacchati vācyamānaṃ<BR>
14,000.000*0002_04	kiṃ tasya puṣkarajalair abhiṣecanena<BR>
14,001.000*0003_01	śuklāmbaradharaṃ viṣṇuṃ śaśivarṇaṃ caturbhujam<BR>
14,001.000*0003_02	prasannavadanaṃ dhyāyet sarvavighnopaśāntaye<BR>
14,001.001	vaiśaṃpāyana uvāca<BR>
14,001.001a	kṛtodakaṃ tu rājānaṃ dhṛtarāṣṭraṃ yudhiṣṭhiraḥ<BR>
14,001.001c	puraskṛtya mahābāhur uttatārākulendriyaḥ<BR>
14,001.002a	uttīrya ca mahīpālo bāṣpavyākulalocanaḥ<BR>
14,001.002c	papāta tīre gaṅgāyā vyādhaviddha iva dvipaḥ<BR>
14,001.003a	taṃ sīdamānaṃ jagrāha bhīmaḥ kṛṣṇena coditaḥ<BR>
14,001.003c	maivam ity abravīc cainaṃ kṛṣṇaḥ parabalārdanaḥ<BR>
14,001.004a	tam ārtaṃ patitaṃ bhūmau niśvasantaṃ punaḥ punaḥ<BR>
14,001.004c	dadṛśuḥ pāṇḍavā rājan dharmātmānaṃ yudhiṣṭhiram<BR>
14,001.005a	taṃ dṛṣṭvā dīnamanasaṃ gatasattvaṃ janeśvaram<BR>
14,001.005c	bhūyaḥ śokasamāviṣṭāḥ pāṇḍavāḥ samupāviśan<BR>
14,001.006a	rājā ca dhṛtarāṣṭras tam upāsīno mahābhujaḥ<BR>
14,001.006c	vākyam āha mahāprājño mahāśokaprapīḍitam<BR>
14,001.007a	uttiṣṭha kuruśārdūla kuru kāryam anantaram<BR>
14,001.007c	kṣatradharmeṇa kauravya jiteyam avanis tvayā<BR>
14,001.008a	tāṃ bhuṅkṣva bhrātṛbhiḥ sārdhaṃ suhṛdbhiś ca janeśvara<BR>
14,001.008c	na śocitavyaṃ paśyāmi tvayā dharmabhṛtāṃ vara<BR>
14,001.009a	śocitavyaṃ mayā caiva gāndhāryā ca viśāṃ pate<BR>
14,001.009c	putrair vihīno rājyena svapnalabdhadhano yathā<BR>
14,001.010a	aśrutvā hitakāmasya vidurasya mahātmanaḥ<BR>
14,001.010c	vākyāni sumahārthāni paritapyāmi durmatiḥ<BR>
14,001.011a	uktavān eṣa māṃ pūrvaṃ dharmātmā divyadarśanaḥ<BR>
14,001.011c	duryodhanāparādhena kulaṃ te vinaśiṣyati<BR>
14,001.012a	svasti ced icchase rājan kulasyātmana eva ca<BR>
14,001.012c	vadhyatām eṣa duṣṭātmā mando rājā suyodhanaḥ<BR>
14,001.013a	karṇaś ca śakuniś caiva mainaṃ paśyatu karhi cit<BR>
14,001.013c	dyūtasaṃpātam apy eṣām apramatto nivāraya<BR>
14,001.014a	abhiṣecaya rājānaṃ dharmātmānaṃ yudhiṣṭhiram<BR>
14,001.014c	sa pālayiṣyati vaśī dharmeṇa pṛthivīm imām<BR>
14,001.015a	atha necchasi rājānaṃ kuntīputraṃ yudhiṣṭhiram<BR>
14,001.015b*0004_01	vināśam upayāsyanti tava putrā na saṃśayaḥ<BR>
14,001.015c	meḍhībhūtaḥ svayaṃ rājyaṃ pratigṛhṇīṣva pārthiva<BR>
14,001.016a	samaṃ sarveṣu bhūteṣu vartamānaṃ narādhipa<BR>
14,001.016c	anujīvantu sarve tvāṃ jñātayo jñātivardhana<BR>
14,001.017a	evaṃ bruvati kaunteya vidure dīrghadarśini<BR>
14,001.017c	duryodhanam ahaṃ pāpam anvavartaṃ vṛthāmatiḥ<BR>
14,001.018a	aśrutvā hy asya vīrasya vākyāni madhurāṇy aham<BR>
14,001.018c	phalaṃ prāpya mahad duḥkhaṃ nimagnaḥ śokasāgare<BR>
14,001.019a	vṛddhau hi te svaḥ pitarau paśyāvāṃ duḥkhitau nṛpa<BR>
14,001.019c	na śocitavyaṃ bhavatā paśyāmīha janādhipa<BR>
14,002.001	vaiśaṃpāyana uvāca<BR>
14,002.001a	evam uktas tu rājñā sa dhṛtarāṣṭreṇa dhīmatā<BR>
14,002.001c	tūṣṇīṃ babhūva medhāvī tam uvācātha keśavaḥ<BR>
14,002.002a	atīva manasā śokaḥ kriyamāṇo janādhipa<BR>
14,002.002c	saṃtāpayati vaitasya pūrvapretān pitāmahān<BR>
14,002.003a	yajasva vividhair yajñair bahubhiḥ svāptadakṣiṇaiḥ<BR>
14,002.003c	devāṃs tarpaya somena svadhayā ca pitṝn api<BR>
14,002.003d*0005_01	atithīn annapānena kāmair anyair akiṃcanān<BR>
14,002.004a	tvadvidhasya mahābuddhe naitad adyopapadyate<BR>
14,002.004c	viditaṃ veditavyaṃ te kartavyam api te kṛtam<BR>
14,002.005a	śrutāś ca rājadharmās te bhīṣmād bhāgīrathīsutāt<BR>
14,002.005c	kṛṣṇadvaipāyanāc caiva nāradād vidurāt tathā<BR>
14,002.006a	nemām arhasi mūḍhānāṃ vṛttiṃ tvam anuvartitum<BR>
14,002.006c	pitṛpaitāmahīṃ vṛttim āsthāya dhuram udvaha<BR>
14,002.007a	yuktaṃ hi yaśasā kṣatraṃ svargaṃ prāptum asaṃśayam<BR>
14,002.007c	na hi kaś cana śūrāṇāṃ nihato 'tra parāṅmukhaḥ<BR>
14,002.008a	tyaja śokaṃ mahārāja bhavitavyaṃ hi tat tathā<BR>
14,002.008c	na śakyās te punar draṣṭuṃ tvayā hy asmin raṇe hatāḥ<BR>
14,002.009a	etāvad uktvā govindo dharmarājaṃ yudhiṣṭhiram<BR>
14,002.009c	virarāma mahātejās tam uvāca yudhiṣṭhiraḥ<BR>
14,002.010a	govinda mayi yā prītis tava sā viditā mama<BR>
14,002.010c	sauhṛdena tathā premṇā sadā mām anukampase<BR>
14,002.011a	priyaṃ tu me syāt sumahat kṛtaṃ cakragadādhara<BR>
14,002.011c	śrīman prītena manasā sarvaṃ yāvadanandana<BR>
14,002.012a	yadi mām anujānīyād bhavān gantuṃ tapovanam<BR>
14,002.012b*0006_01	kṛtakṛtyo bhaviṣyāmi iti me niścitā matiḥ<BR>
14,002.012c	na hi śāntiṃ prapaśyāmi ghātayitvā pitāmaham<BR>
14,002.012e	karṇaṃ ca puruṣavyāghraṃ saṃgrāmeṣv apalāyinam<BR>
14,002.013a	karmaṇā yena mucyeyam asmāt krūrād ariṃdama<BR>
14,002.013c	karmaṇas tad vidhatsveha yena śudhyati me manaḥ<BR>
14,002.014a	tam evaṃvādinaṃ vyāsas tataḥ provāca dharmavit<BR>
14,002.014c	sāntvayan sumahātejāḥ śubhaṃ vacanam arthavat<BR>
14,002.015a	akṛtā te matis tāta punar bālyena muhyase<BR>
14,002.015c	kim ākāśe vayaṃ sarve pralapāma muhur muhuḥ<BR>
14,002.016a	viditāḥ kṣatradharmās te yeṣāṃ yuddhena jīvikā<BR>
14,002.016c	yathā pravṛtto nṛpatir nādhibandhena yujyate<BR>
14,002.017a	mokṣadharmāś ca nikhilā yāthātathyena te śrutāḥ<BR>
14,002.017b*0007_01	yathā vai kāmajāṃ māyāṃ parityaktuṃ tvam arhasi<BR>
14,002.017c	asakṛc caiva saṃdehāś chinnās te kāmajā mayā<BR>
14,002.018a	aśraddadhāno durmedhā luptasmṛtir asi dhruvam<BR>
14,002.018c	maivaṃ bhava na te yuktam idam ajñānam īdṛśam<BR>
14,002.019a	prāyaścittāni sarvāṇi viditāni ca te 'nagha<BR>
14,002.019c	yuddhadharmāś ca te sarve dānadharmāś ca te śrutāḥ<BR>
14,002.020a	sa kathaṃ sarvadharmajñaḥ sarvāgamaviśāradaḥ<BR>
14,002.020c	parimuhyasi bhūyas tvam ajñānād iva bhārata<BR>
14,003.001	vyāsa uvāca<BR>
14,003.001a	yudhiṣṭhira tava prajñā na samyag iti me matiḥ<BR>
14,003.001c	na hi kaś cit svayaṃ martyaḥ svavaśaḥ kurute kriyāḥ<BR>
14,003.002a	īśvareṇa niyukto 'yaṃ sādhv asādhu ca mānavaḥ<BR>
14,003.002c	karoti puruṣaḥ karma tatra kā paridevanā<BR>
14,003.003a	ātmānaṃ manyase cātha pāpakarmāṇam antataḥ<BR>
14,003.003c	śṛṇu tatra yathā pāpam apakṛṣyeta bhārata<BR>
14,003.004a	tapobhiḥ kratubhiś caiva dānena ca yudhiṣṭhira<BR>
14,003.004b*0008_01	pūyante tu narā rājaṃs tasmād yajñāḥ parāyaṇam<BR>
14,003.004c	taranti nityaṃ puruṣā ye sma pāpāni kurvate<BR>
14,003.005a	yajñena tapasā caiva dānena ca narādhipa<BR>
14,003.005c	pūyante rājaśārdūla narā duṣkṛtakarmiṇaḥ<BR>
14,003.006a	asurāś ca surāś caiva puṇyahetor makhakriyām<BR>
14,003.006c	prayatante mahātmānas tasmād yajñāḥ parāyaṇam<BR>
14,003.007a	yajñair eva mahātmāno babhūvur adhikāḥ surāḥ<BR>
14,003.007c	tato devāḥ kriyāvanto dānavān abhyadharṣayan<BR>
14,003.008a	rājasūyāśvamedhau ca sarvamedhaṃ ca bhārata<BR>
14,003.008c	naramedhaṃ ca nṛpate tvam āhara yudhiṣṭhira<BR>
14,003.009a	yajasva vājimedhena vidhivad dakṣiṇāvatā<BR>
14,003.009c	bahukāmānnavittena rāmo dāśarathir yathā<BR>
14,003.010a	yathā ca bharato rājā dauḥṣantiḥ pṛthivīpatiḥ<BR>
14,003.010c	śākuntalo mahāvīryas tava pūrvapitāmahaḥ<BR>
14,003.011	yudhiṣṭhira uvāca<BR>
14,003.011a	asaṃśayaṃ vājimedhaḥ pāvayet pṛthivīm api<BR>
14,003.011c	abhiprāyas tu me kaś cit taṃ tvaṃ śrotum ihārhasi<BR>
14,003.012a	imaṃ jñātivadhaṃ kṛtvā sumahāntaṃ dvijottama<BR>
14,003.012c	dānam alpaṃ na śakyāmi dātuṃ vittaṃ ca nāsti me<BR>
14,003.013a	na ca bālān imān dīnān utsahe vasu yācitum<BR>
14,003.013c	tathaivārdravraṇān kṛcchre vartamānān nṛpātmajān<BR>
14,003.014a	svayaṃ vināśya pṛthivīṃ yajñārthe dvijasattama<BR>
14,003.014c	karam āhārayiṣyāmi kathaṃ śokaparāyaṇān<BR>
14,003.015a	duryodhanāparādhena vasudhā vasudhādhipāḥ<BR>
14,003.015c	pranaṣṭā yojayitvāsmān akīrtyā munisattama<BR>
14,003.016a	duryodhanena pṛthivī kṣayitā vittakāraṇāt<BR>
14,003.016c	kośaś cāpi viśīrṇo 'sau dhārtarāṣṭrasya durmateḥ<BR>
14,003.017a	pṛthivī dakṣiṇā cātra vidhiḥ prathamakalpikaḥ<BR>
14,003.017c	vidvadbhiḥ paridṛṣṭo 'yaṃ śiṣṭo vidhiviparyayaḥ<BR>
14,003.018a	na ca pratinidhiṃ kartuṃ cikīrṣāmi tapodhana<BR>
14,003.018c	atra me bhagavan samyak sācivyaṃ kartum arhasi<BR>
14,003.019	vaiśaṃpāyana uvāca<BR>
14,003.019a	evam uktas tu pārthena kṛṣṇadvaipāyanas tadā<BR>
14,003.019c	muhūrtam anusaṃcintya dharmarājānam abravīt<BR>
14,003.019d*0009_01	kośaś cāpi viśīrṇo 'yaṃ paripūrṇo bhaviṣyati<BR>
14,003.020a	vidyate draviṇaṃ pārtha girau himavati sthitam<BR>
14,003.020c	utsṛṣṭaṃ brāhmaṇair yajñe maruttasya mahīpateḥ<BR>
14,003.020e	tad ānayasva kaunteya paryāptaṃ tad bhaviṣyati<BR>
14,003.021	yudhiṣṭhira uvāca<BR>
14,003.021a	kathaṃ yajñe maruttasya draviṇaṃ tat samācitam<BR>
14,003.021c	kasmiṃś ca kāle sa nṛpo babhūva vadatāṃ vara<BR>
14,003.022	vyāsa uvāca<BR>
14,003.022a	yadi śuśrūṣase pārtha śṛṇu kāraṃdhamaṃ nṛpam<BR>
14,003.022c	yasmin kāle mahāvīryaḥ sa rājāsīn mahādhanaḥ<BR>
14,004.001	yudhiṣṭhira uvāca<BR>
14,004.001a	śuśrūṣe tasya dharmajña rājarṣeḥ parikīrtanam<BR>
14,004.001c	dvaipāyana maruttasya kathāṃ prabrūhi me 'nagha<BR>
14,004.002	vyāsa uvāca<BR>
14,004.002a	āsīt kṛtayuge pūrvaṃ manur daṇḍadharaḥ prabhuḥ<BR>
14,004.002c	tasya putro maheṣvāsaḥ prajātir iti viśrutaḥ<BR>
14,004.003a	prajāter abhavat putraḥ kṣupa ity abhiviśrutaḥ<BR>
14,004.003c	kṣupasya putras tv ikṣvākur mahīpālo 'bhavat prabhuḥ<BR>
14,004.004a	tasya putraśataṃ rājann āsīt paramadhārmikam<BR>
14,004.004c	tāṃs tu sarvān mahīpālān ikṣvākur akarot prabhuḥ<BR>
14,004.005a	teṣāṃ jyeṣṭhas tu viṃśo 'bhūt pratimānaṃ dhanuṣmatām<BR>
14,004.005c	viṃśasya putraḥ kalyāṇo viviṃśo nāma bhārata<BR>
14,004.006a	viviṃśasya sutā rājan babhūvur daśa pañca ca<BR>
14,004.006c	sarve dhanuṣi vikrāntā brahmaṇyāḥ satyavādinaḥ<BR>
14,004.007a	dānadharmaratāḥ santaḥ satataṃ priyavādinaḥ<BR>
14,004.007c	teṣāṃ jyeṣṭhaḥ khanīnetraḥ sa tān sarvān apīḍayat<BR>
14,004.008a	khanīnetras tu vikrānto jitvā rājyam akaṇṭakam<BR>
14,004.008c	nāśaknod rakṣituṃ rājyaṃ nānvarajyanta taṃ prajāḥ<BR>
14,004.009a	tam apāsya ca tad rāṣṭraṃ tasya putraṃ suvarcasam<BR>
14,004.009c	abhyaṣiñcata rājendra muditaṃ cābhavat tadā<BR>
14,004.010a	sa pitur vikriyāṃ dṛṣṭvā rājyān nirasanaṃ tathā<BR>
14,004.010c	niyato vartayām āsa prajāhitacikīrṣayā<BR>
14,004.011a	brahmaṇyaḥ satyavādī ca śuciḥ śamadamānvitaḥ<BR>
14,004.011c	prajās taṃ cānvarajyanta dharmanityaṃ manasvinam<BR>
14,004.012a	tasya dharmapravṛttasya vyaśīryat kośavāhanam<BR>
14,004.012c	taṃ kṣīṇakośaṃ sāmantāḥ samantāt paryapīḍayan<BR>
14,004.013a	sa pīḍyamāno bahubhiḥ kṣīṇakośas tv avāhanaḥ<BR>
14,004.013c	ārtim ārchat parāṃ rājā saha bhṛtyaiḥ pureṇa ca<BR>
14,004.014a	na cainaṃ parihartuṃ te 'śaknuvan parisaṃkṣaye<BR>
14,004.014c	samyagvṛtto hi rājā sa dharmanityo yudhiṣṭhira<BR>
14,004.015a	yadā tu paramām ārtiṃ gato 'sau sapuro nṛpaḥ<BR>
14,004.015c	tataḥ pradadhmau sa karaṃ prādurāsīt tato balam<BR>
14,004.016a	tatas tān ajayat sarvān prātisīmān narādhipān<BR>
14,004.016c	etasmāt kāraṇād rājan viśrutaḥ sa karaṃdhamaḥ<BR>
14,004.017a	tasya kāraṃdhamaḥ putras tretāyugamukhe 'bhavat<BR>
14,004.017b*0010_01	putras tretāyugamukhe 'bhavad āvikṣasaṃjñakaḥ<BR>
14,004.017b*0011_01	kāraṃdhama iti khyāto babhūva jagatīpatiḥ<BR>
14,004.017c	indrād anavaraḥ śrīmān devair api sudurjayaḥ<BR>
14,004.018a	tasya sarve mahīpālā vartante sma vaśe tadā<BR>
14,004.018c	sa hi samrāḍ abhūt teṣāṃ vṛttena ca balena ca<BR>
14,004.019a	avikṣin nāma dharmātmā śauryeṇendrasamo 'bhavat<BR>
14,004.019c	yajñaśīlaḥ karmaratir dhṛtimān saṃyatendriyaḥ<BR>
14,004.020a	tejasādityasadṛśaḥ kṣamayā pṛthivīsamaḥ<BR>
14,004.020c	bṛhaspatisamo buddhyā himavān iva susthiraḥ<BR>
14,004.021a	karmaṇā manasā vācā damena praśamena ca<BR>
14,004.021c	manāṃsy ārādhayām āsa prajānāṃ sa mahīpatiḥ<BR>
14,004.022a	ya īje hayamedhānāṃ śatena vidhivat prabhuḥ<BR>
14,004.022c	yājayām āsa yaṃ vidvān svayam evāṅgirāḥ prabhuḥ<BR>
14,004.023a	tasya putro 'ticakrāma pitaraṃ guṇavattayā<BR>
14,004.023c	marutto nāma dharmajñaś cakravartī mahāyaśāḥ<BR>
14,004.024a	nāgāyutasamaprāṇaḥ sākṣād viṣṇur ivāparaḥ<BR>
14,004.024c	sa yakṣyamāṇo dharmātmā śātakumbhamayāny uta<BR>
14,004.024e	kārayām āsa śubhrāṇi bhājanāni sahasraśaḥ<BR>
14,004.025a	meruṃ parvatam āsādya himavatpārśva uttare<BR>
14,004.025c	kāñcanaḥ sumahān pādas tatra karma cakāra saḥ<BR>
14,004.026a	tataḥ kuṇḍāni pātrīś ca piṭharāṇy āsanāni ca<BR>
14,004.026c	cakruḥ suvarṇakartāro yeṣāṃ saṃkhyā na vidyate<BR>
14,004.027a	tasyaiva ca samīpe sa yajñavāṭo babhūva ha<BR>
14,004.027c	īje tatra sa dharmātmā vidhivat pṛthivīpatiḥ<BR>
14,004.027e	maruttaḥ sahitaiḥ sarvaiḥ prajāpālair narādhipaḥ<BR>
14,005.001	yudhiṣṭhira uvāca<BR>
14,005.001a	kathaṃvīryaḥ samabhavat sa rājā vadatāṃ varaḥ<BR>
14,005.001c	kathaṃ ca jātarūpeṇa samayujyata sa dvija<BR>
14,005.002a	kva ca tat sāṃprataṃ dravyaṃ bhagavann avatiṣṭhate<BR>
14,005.002c	kathaṃ ca śakyam asmābhis tad avāptuṃ tapodhana<BR>
14,005.003	vyāsa uvāca<BR>
14,005.003a	asurāś caiva devāś ca dakṣasyāsan prajāpateḥ<BR>
14,005.003c	apatyaṃ bahulaṃ tāta te 'spardhanta parasparam<BR>
14,005.004a	tathaivāṅgirasaḥ putrau vratatulyau babhūvatuḥ<BR>
14,005.004c	bṛhaspatir bṛhattejāḥ saṃvartaś ca tapodhanaḥ<BR>
14,005.005a	tāv api spardhinau rājan pṛthag āstāṃ parasparam<BR>
14,005.005c	bṛhaspatiś ca saṃvartaṃ bādhate sma punaḥ punaḥ<BR>
14,005.006a	sa bādhyamānaḥ satataṃ bhrātrā jyeṣṭhena bhārata<BR>
14,005.006c	arthān utsṛjya digvāsā vanavāsam arocayat<BR>
14,005.007a	vāsavo 'py asurān sarvān nirjitya ca nihatya ca<BR>
14,005.007c	indratvaṃ prāpya lokeṣu tato vavre purohitam<BR>
14,005.007e	putram aṅgiraso jyeṣṭhaṃ vipraśreṣṭhaṃ bṛhaspatim<BR>
14,005.008a	yājyas tv aṅgirasaḥ pūrvam āsīd rājā karaṃdhamaḥ<BR>
14,005.008c	vīryeṇāpratimo loke vṛttena ca balena ca<BR>
14,005.008e	śatakratur ivaujasvī dharmātmā saṃśitavrataḥ<BR>
14,005.009a	vāhanaṃ yasya yodhāś ca dravyāṇi vividhāni ca<BR>
14,005.009b*0012_01	śayanāni ca mukhyāni mahārhāṇi ca sarvaśaḥ<BR>
14,005.009c	dhyānād evābhavad rājan mukhavātena sarvaśaḥ<BR>
14,005.010a	sa guṇaiḥ pārthivān sarvān vaśe cakre narādhipaḥ<BR>
14,005.010c	saṃjīvya kālam iṣṭaṃ ca saśarīro divaṃ gataḥ<BR>
14,005.011a	babhūva tasya putras tu yayātir iva dharmavit<BR>
14,005.011c	avikṣin nāma śatrukṣit sa vaśe kṛtavān mahīm<BR>
14,005.011e	vikrameṇa guṇaiś caiva pitevāsīt sa pārthivaḥ<BR>
14,005.012a	tasya vāsavatulyo 'bhūn marutto nāma vīryavān<BR>
14,005.012c	putras tam anuraktābhūt pṛthivī sāgarāmbarā<BR>
14,005.013a	spardhate satataṃ sa sma devarājena pārthivaḥ<BR>
14,005.013c	vāsavo 'pi maruttena spardhate pāṇḍunandana<BR>
14,005.014a	śuciḥ sa guṇavān āsīn maruttaḥ pṛthivīpatiḥ<BR>
14,005.014c	yatamāno 'pi yaṃ śakro na viśeṣayati sma ha<BR>
14,005.015a	so 'śaknuvan viśeṣāya samāhūya bṛhaspatim<BR>
14,005.015c	uvācedaṃ vaco devaiḥ sahito harivāhanaḥ<BR>
14,005.016a	bṛhaspate maruttasya mā sma kārṣīḥ kathaṃ cana<BR>
14,005.016c	daivaṃ karmātha vā pitryaṃ kartāsi mama cet priyam<BR>
14,005.017a	ahaṃ hi triṣu lokeṣu surāṇāṃ ca bṛhaspate<BR>
14,005.017c	indratvaṃ prāptavān eko maruttas tu mahīpatiḥ<BR>
14,005.018a	kathaṃ hy amartyaṃ brahmaṃs tvaṃ yājayitvā surādhipam<BR>
14,005.018c	yājayer mṛtyusaṃyuktaṃ maruttam aviśaṅkayā<BR>
14,005.019a	māṃ vā vṛṇīṣva bhadraṃ te maruttaṃ vā mahīpatim<BR>
14,005.019c	parityajya maruttaṃ vā yathājoṣaṃ bhajasva mām<BR>
14,005.020a	evam uktaḥ sa kauravya devarājñā bṛhaspatiḥ<BR>
14,005.020c	muhūrtam iva saṃcintya devarājānam abravīt<BR>
14,005.021a	tvaṃ bhūtānām adhipatis tvayi lokāḥ pratiṣṭhitāḥ<BR>
14,005.021c	namucer viśvarūpasya nihantā tvaṃ balasya ca<BR>
14,005.022a	tvam ājahartha devānām eko vīra śriyaṃ parām<BR>
14,005.022c	tvaṃ bibharṣi bhuvaṃ dyāṃ ca sadaiva balasūdana<BR>
14,005.023a	paurohityaṃ kathaṃ kṛtvā tava devagaṇeśvara<BR>
14,005.023c	yājayeyam ahaṃ martyaṃ maruttaṃ pākaśāsana<BR>
14,005.024a	samāśvasihi deveśa nāhaṃ martyāya karhi cit<BR>
14,005.024c	grahīṣyāmi sruvaṃ yajñe śṛṇu cedaṃ vaco mama<BR>
14,005.025a	hiraṇyaretaso 'mbhaḥ syāt parivarteta medinī<BR>
14,005.025c	bhāsaṃ ca na raviḥ kuryān matsatyaṃ vicaled yadi<BR>
14,005.026a	bṛhaspativacaḥ śrutvā śakro vigatamatsaraḥ<BR>
14,005.026c	praśasyainaṃ viveśātha svam eva bhavanaṃ tadā<BR>
14,006.001	vyāsa uvāca<BR>
14,006.001a	atrāpy udāharantīmam itihāsaṃ purātanam<BR>
14,006.001c	bṛhaspateś ca saṃvādaṃ maruttasya ca bhārata<BR>
14,006.002a	devarājasya samayaṃ kṛtam āṅgirasena ha<BR>
14,006.002c	śrutvā marutto nṛpatir manyum āhārayat tadā<BR>
14,006.003a	saṃkalpya manasā yajñaṃ karaṃdhamasutātmajaḥ<BR>
14,006.003c	bṛhaspatim upāgamya vāgmī vacanam abravīt<BR>
14,006.004a	bhagavan yan mayā pūrvam abhigamya tapodhana<BR>
14,006.004c	kṛto 'bhisaṃdhir yajñāya bhavato vacanād guro<BR>
14,006.005a	tam ahaṃ yaṣṭum icchāmi saṃbhārāḥ saṃbhṛtāś ca me<BR>
14,006.005c	yājyo 'smi bhavataḥ sādho tat prāpnuhi vidhatsva ca<BR>
14,006.006	bṛhaspatir uvāca<BR>
14,006.006a	na kāmaye yājayituṃ tvām ahaṃ pṛthivīpate<BR>
14,006.006c	vṛto 'smi devarājena pratijñātaṃ ca tasya me<BR>
14,006.007	marutta uvāca<BR>
14,006.007a	pitryam asmi tava kṣetraṃ bahu manye ca te bhṛśam<BR>
14,006.007c	na cāsmy ayājyatāṃ prāpto bhajamānaṃ bhajasva mām<BR>
14,006.008	bṛhaspatir uvāca<BR>
14,006.008a	amartyaṃ yājayitvāhaṃ yājayiṣye na mānuṣam<BR>
14,006.008c	marutta gaccha vā mā vā nivṛtto 'smy adya yājanāt<BR>
14,006.009a	na tvāṃ yājayitāsmy adya vṛṇu tvaṃ yam ihecchasi<BR>
14,006.009c	upādhyāyaṃ mahābāho yas te yajñaṃ kariṣyati<BR>
14,006.010	vyāsa uvāca<BR>
14,006.010a	evam uktas tu nṛpatir marutto vrīḍito 'bhavat<BR>
14,006.010c	pratyāgacchac ca saṃvigno dadarśa pathi nāradam<BR>
14,006.011a	devarṣiṇā samāgamya nāradena sa pārthivaḥ<BR>
14,006.011c	vidhivat prāñjalis tasthāv athainaṃ nārado 'bravīt<BR>
14,006.012a	rājarṣe nātihṛṣṭo 'si kaccit kṣemaṃ tavānagha<BR>
14,006.012c	kva gato 'si kuto vedam aprītisthānam āgatam<BR>
14,006.013a	śrotavyaṃ cen mayā rājan brūhi me pārthivarṣabha<BR>
14,006.013c	vyapaneṣyāmi te manyuṃ sarvayatnair narādhipa<BR>
14,006.014a	evam ukto maruttas tu nāradena maharṣiṇā<BR>
14,006.014c	vipralambham upādhyāyāt sarvam eva nyavedayat<BR>
14,006.015a	gato 'smy aṅgirasaḥ putraṃ devācāryaṃ bṛhaspatim<BR>
14,006.015c	yajñārtham ṛtvijaṃ draṣṭuṃ sa ca māṃ nābhyanandata<BR>
14,006.016a	pratyākhyātaś ca tenāhaṃ jīvituṃ nādya kāmaye<BR>
14,006.016c	parityaktaś ca guruṇā dūṣitaś cāsmi nārada<BR>
14,006.017a	evam uktas tu rājñā sa nāradaḥ pratyuvāca ha<BR>
14,006.017c	āvikṣitaṃ mahārāja vācā saṃjīvayann iva<BR>
14,006.018a	rājann aṅgirasaḥ putraḥ saṃvarto nāma dhārmikaḥ<BR>
14,006.018c	caṅkramīti diśaḥ sarvā digvāsā mohayan prajāḥ<BR>
14,006.019a	taṃ gaccha yadi yājyaṃ tvāṃ na vāñchati bṛhaspatiḥ<BR>
14,006.019c	prasannas tvāṃ mahārāja saṃvarto yājayiṣyati<BR>
14,006.020	marutta uvāca<BR>
14,006.020a	saṃjīvito 'haṃ bhavatā vākyenānena nārada<BR>
14,006.020c	paśyeyaṃ kva nu saṃvartaṃ śaṃsa me vadatāṃ vara<BR>
14,006.021a	kathaṃ ca tasmai varteyaṃ kathaṃ māṃ na parityajet<BR>
14,006.021c	pratyākhyātaś ca tenāpi nāhaṃ jīvitum utsahe<BR>
14,006.022	nārada uvāca<BR>
14,006.022a	unmattaveṣaṃ bibhrat sa caṅkramīti yathāsukham<BR>
14,006.022c	vārāṇasīṃ tu nagarīm abhīkṣṇam upasevate<BR>
14,006.022d*0013_01	yatra sākṣān mahādevo dehānte parameśvaraḥ<BR>
14,006.022d*0013_02	vyācaṣṭe tārakajñānaṃ jantūnām apavargadam<BR>
14,006.023a	tasyā dvāraṃ samāsādya nyasethāḥ kuṇapaṃ kva cit<BR>
14,006.023c	taṃ dṛṣṭvā yo nivarteta sa saṃvarto mahīpate<BR>
14,006.024a	taṃ pṛṣṭhato 'nugacchethā yatra gacchet sa vīryavān<BR>
14,006.024c	tam ekānte samāsādya prāñjaliḥ śaraṇaṃ vrajeḥ<BR>
14,006.025a	pṛcchet tvāṃ yadi kenāhaṃ tavākhyāta iti sma ha<BR>
14,006.025c	brūyās tvaṃ nāradeneti saṃtapta iva śatruhan<BR>
14,006.026a	sa cet tvām anuyuñjīta mamābhigamanepsayā<BR>
14,006.026c	śaṃsethā vahnim ārūḍhaṃ mām api tvam aśaṅkayā<BR>
14,006.027	vyāsa uvāca<BR>
14,006.027a	sa tatheti pratiśrutya pūjayitvā ca nāradam<BR>
14,006.027c	abhyanujñāya rājarṣir yayau vārāṇasīṃ purīm<BR>
14,006.028a	tatra gatvā yathoktaṃ sa puryā dvāre mahāyaśāḥ<BR>
14,006.028c	kuṇapaṃ sthāpayām āsa nāradasya vacaḥ smaran<BR>
14,006.029a	yaugapadyena vipraś ca sa purīdvāram āviśat<BR>
14,006.029c	tataḥ sa kuṇapaṃ dṛṣṭvā sahasā sa nyavartata<BR>
14,006.030a	sa taṃ nivṛttam ālakṣya prāñjaliḥ pṛṣṭhato 'nvagāt<BR>
14,006.030c	āvikṣito mahīpālaḥ saṃvartam upaśikṣitum<BR>
14,006.031a	sa enaṃ vijane dṛṣṭvā pāṃsubhiḥ kardamena ca<BR>
14,006.031c	śleṣmaṇā cāpi rājānaṃ ṣṭhīvanaiś ca samākirat<BR>
14,006.032a	sa tathā bādhyamāno 'pi saṃvartena mahīpatiḥ<BR>
14,006.032c	anvagād eva tam ṛṣiṃ prāñjaliḥ saṃprasādayan<BR>
14,006.033a	tato nivṛtya saṃvartaḥ pariśrānta upāviśat<BR>
14,006.033c	śītalacchāyam āsādya nyagrodhaṃ bahuśākhinam<BR>
14,007.001	saṃvarta uvāca<BR>
14,007.001a	katham asmi tvayā jñātaḥ kena vā kathito 'smi te<BR>
14,007.001c	etad ācakṣva me tattvam icchase cet priyaṃ mama<BR>
14,007.002a	satyaṃ te bruvataḥ sarve saṃpatsyante manorathāḥ<BR>
14,007.002c	mithyā tu bruvato mūrdhā saptadhā te phaliṣyati<BR>
14,007.003	marutta uvāca<BR>
14,007.003a	nāradena bhavān mahyam ākhyāto hy aṭatā pathi<BR>
14,007.003c	guruputro mameti tvaṃ tato me prītir uttamā<BR>
14,007.004	saṃvarta uvāca<BR>
14,007.004a	satyam etad bhavān āha sa māṃ jānāti satriṇam<BR>
14,007.004c	kathayasvaitad ekaṃ me kva nu saṃprati nāradaḥ<BR>
14,007.005	marutta uvāca<BR>
14,007.005a	bhavantaṃ kathayitvā tu mama devarṣisattamaḥ<BR>
14,007.005c	tato mām abhyanujñāya praviṣṭo havyavāhanam<BR>
14,007.005d*0014_01	yojanīyo 'ham adhunā bhavatā munisattama<BR>
14,007.006	vyāsa uvāca<BR>
14,007.006a	śrutvā tu pārthivasyaitat saṃvartaḥ parayā mudā<BR>
14,007.006c	etāvad aham apy enaṃ kuryām iti tadābravīt<BR>
14,007.007a	tato maruttam unmatto vācā nirbhartsayann iva<BR>
14,007.007c	rūkṣayā brāhmaṇo rājan punaḥ punar athābravīt<BR>
14,007.008a	vātapradhānena mayā svacittavaśavartinā<BR>
14,007.008c	evaṃ vikṛtarūpeṇa kathaṃ yājitum icchasi<BR>
14,007.009a	bhrātā mama samarthaś ca vāsavena ca satkṛtaḥ<BR>
14,007.009c	vartate yājane caiva tena karmāṇi kāraya<BR>
14,007.010a	gṛhaṃ svaṃ caiva yājyāś ca sarvā gṛhyāś ca devatāḥ<BR>
14,007.010c	pūrvajena mamākṣiptaṃ śarīraṃ varjitaṃ tv idam<BR>
14,007.011a	nāhaṃ tenānanujñātas tvām āvikṣita karhi cit<BR>
14,007.011c	yājayeyaṃ kathaṃ cid vai sa hi pūjyatamo mama<BR>
14,007.012a	sa tvaṃ bṛhaspatiṃ gaccha tam anujñāpya cāvraja<BR>
14,007.012c	tato 'haṃ yājayiṣye tvāṃ yadi yaṣṭum ihecchasi<BR>
14,007.013	marutta uvāca<BR>
14,007.013a	bṛhaspatiṃ gataḥ pūrvam ahaṃ saṃvarta tac chṛṇu<BR>
14,007.013c	na māṃ kāmayate yājyam asau vāsavavāritaḥ<BR>
14,007.014a	amaraṃ yājyam āsādya mām ṛṣe mā sma mānuṣam<BR>
14,007.014c	yājayethā maruttaṃ tvaṃ martyadharmāṇam āturam<BR>
14,007.014d*0015_01	śakreṇa pratiṣiddho 'haṃ maruttaṃ mā sma yājayeḥ<BR>
14,007.014d*0016_01	na māṃ rocayate rājyam ayājyaṃ mām amānuṣam<BR>
14,007.015a	spardhate ca mayā vipra sadā vai sa hi pārthivaḥ<BR>
14,007.015c	evam astv iti cāpy ukto bhrātrā te balavṛtrahā<BR>
14,007.016a	sa mām abhigataṃ premṇā yājyavan na bubhūṣati<BR>
14,007.016c	devarājam upāśritya tad viddhi munipuṃgava<BR>
14,007.017a	so 'ham icchāmi bhavatā sarvasvenāpi yājitum<BR>
14,007.017c	kāmaye samatikrāntuṃ vāsavaṃ tvatkṛtair guṇaiḥ<BR>
14,007.018a	na hi me vartate buddhir gantuṃ brahman bṛhaspatim<BR>
14,007.018c	pratyākhyāto hi tenāsmi tathānapakṛte sati<BR>
14,007.019	saṃvarta uvāca<BR>
14,007.019a	cikīrṣasi yathākāmaṃ sarvam etat tvayi dhruvam<BR>
14,007.019c	yadi sarvān abhiprāyān kartāsi mama pārthiva<BR>
14,007.020a	yājyamānaṃ mayā hi tvāṃ bṛhaspatipuraṃdarau<BR>
14,007.020c	dviṣetāṃ samabhikruddhāv etad ekaṃ samarthaya<BR>
14,007.021a	sthairyam atra kathaṃ te syāt sa tvaṃ niḥsaṃśayaṃ kuru<BR>
14,007.021c	kupitas tvāṃ na hīdānīṃ bhasma kuryāṃ sabāndhavam<BR>
14,007.022	marutta uvāca<BR>
14,007.022a	yāvat tapet sahasrāṃśus tiṣṭheraṃś cāpi parvatāḥ<BR>
14,007.022c	tāval lokān na labheyaṃ tyajeyaṃ saṃgataṃ yadi<BR>
14,007.023a	mā cāpi śubhabuddhitvaṃ labheyam iha karhi cit<BR>
14,007.023c	samyag jñāne vaiṣaye vā tyajeyaṃ saṃgataṃ yadi<BR>
14,007.024	saṃvarta uvāca<BR>
14,007.024a	āvikṣita śubhā buddhir dhīyatāṃ tava karmasu<BR>
14,007.024c	yājanaṃ hi mamāpy evaṃ vartate tvayi pārthiva<BR>
14,007.025a	saṃvidhāsye ca te rājann akṣayaṃ dravyam uttamam<BR>
14,007.025c	yena devān sagandharvāñ śakraṃ cābhibhaviṣyasi<BR>
14,007.026a	na tu me vartate buddhir dhane yājyeṣu vā punaḥ<BR>
14,007.026c	vipriyaṃ tu cikīrṣāmi bhrātuś cendrasya cobhayoḥ<BR>
14,007.027a	gamayiṣyāmi cendreṇa samatām api te dhruvam<BR>
14,007.027c	priyaṃ ca te kariṣyāmi satyam etad bravīmi te<BR>
14,008.001	saṃvarta uvāca<BR>
14,008.001a	girer himavataḥ pṛṣṭhe muñjavān nāma parvataḥ<BR>
14,008.001c	tapyate yatra bhagavāṃs tapo nityam umāpatiḥ<BR>
14,008.002a	vanaspatīnāṃ mūleṣu ṭaṅkeṣu śikhareṣu ca<BR>
14,008.002c	guhāsu śailarājasya yathākāmaṃ yathāsukham<BR>
14,008.003a	umāsahāyo bhagavān yatra nityaṃ maheśvaraḥ<BR>
14,008.003c	āste śūlī mahātejā nānābhūtagaṇāvṛtaḥ<BR>
14,008.004a	tatra rudrāś ca sādhyāś ca viśve 'tha vasavas tathā<BR>
14,008.004c	yamaś ca varuṇaś caiva kuberaś ca sahānugaḥ<BR>
14,008.005a	bhūtāni ca piśācāś ca nāsatyāv aśvināv api<BR>
14,008.005c	gandharvāpsarasaś caiva yakṣā devarṣayas tathā<BR>
14,008.006a	ādityā marutaś caiva yātudhānāś ca sarvaśaḥ<BR>
14,008.006b*0017_01	brahmādayaś ca maruto munayo 'dhyātmacintakāḥ<BR>
14,008.006c	upāsante mahātmānaṃ bahurūpam umāpatim<BR>
14,008.007a	ramate bhagavāṃs tatra kuberānucaraiḥ saha<BR>
14,008.007c	vikṛtair vikṛtākāraiḥ krīḍadbhiḥ pṛthivīpate<BR>
14,008.007e	śriyā jvalan dṛśyate vai bālādityasamadyutiḥ<BR>
14,008.008a	na rūpaṃ dṛśyate tasya saṃsthānaṃ vā kathaṃ cana<BR>
14,008.008c	nirdeṣṭuṃ prāṇibhiḥ kaiś cit prākṛtair māṃsalocanaiḥ<BR>
14,008.009a	noṣṇaṃ na śiśiraṃ tatra na vāyur na ca bhāskaraḥ<BR>
14,008.009c	na jarā kṣutpipāse vā na mṛtyur na bhayaṃ nṛpa<BR>
14,008.010a	tasya śailasya pārśveṣu sarveṣu jayatāṃ vara<BR>
14,008.010c	dhātavo jātarūpasya raśmayaḥ savitur yathā<BR>
14,008.011a	rakṣyante te kuberasya sahāyair udyatāyudhaiḥ<BR>
14,008.011c	cikīrṣadbhiḥ priyaṃ rājan kuberasya mahātmanaḥ<BR>
14,008.011d*0018_01	tatra gatvā tvam anvāsya mahāyogeśvaraṃ śivam<BR>
14,008.011d*0018_02	kuru praṇāmaṃ rājarṣe bhaktyā paramayā yutaḥ<BR>
14,008.012a	tasmai bhagavate kṛtvā namaḥ śarvāya vedhase<BR>
14,008.012b*0019_01	ebhis tvaṃ nāmabhir devaṃ sarvavidyādhipaṃ stuhi<BR>
14,008.012c	rudrāya śitikaṇṭhāya surūpāya suvarcase<BR>
14,008.013a	kapardine karālāya haryakṣṇe varadāya ca<BR>
14,008.013c	tryakṣṇe pūṣṇo dantabhide vāmanāya śivāya ca<BR>
14,008.014a	yāmyāyāvyaktakeśāya sadvṛtte śaṃkarāya ca<BR>
14,008.014c	kṣemyāya harinetrāya sthāṇave puruṣāya ca<BR>
14,008.015a	harikeśāya muṇḍāya kṛśāyottāraṇāya ca<BR>
14,008.015c	bhāskarāya sutīrthāya devadevāya raṃhase<BR>
14,008.015d*0020_01	bahurūpāya śarvāya priyāya priyavāsase<BR>
14,008.016a	uṣṇīṣiṇe suvaktrāya sahasrākṣāya mīḍhuṣe<BR>
14,008.016c	giriśāya praśāntāya yataye cīravāsase<BR>
14,008.017a	bilvadaṇḍāya siddhāya sarvadaṇḍadharāya ca<BR>
14,008.017c	mṛgavyādhāya mahate dhanvine 'tha bhavāya ca<BR>
14,008.018a	varāya saumyavaktrāya paśuhastāya varṣiṇe<BR>
14,008.018c	hiraṇyabāhave rājann ugrāya pataye diśām<BR>
14,008.018d*0021_01	lelihānāya gotrāya siddhamantrāya vṛṣṇaye<BR>
14,008.019a	paśūnāṃ pataye caiva bhūtānāṃ pataye tathā<BR>
14,008.019c	vṛṣāya mātṛbhaktāya senānye madhyamāya ca<BR>
14,008.020a	sruvahastāya pataye dhanvine bhārgavāya ca<BR>
14,008.020c	ajāya kṛṣṇanetrāya virūpākṣāya caiva ha<BR>
14,008.021a	tīkṣṇadaṃṣṭrāya tīkṣṇāya vaiśvānaramukhāya ca<BR>
14,008.021c	mahādyutaye 'naṅgāya sarvāṅgāya prajāvate<BR>
14,008.021d*0022_01	vilohitāya dīptāya dīptākṣāya mahaujase<BR>
14,008.022a	tathā śukrādhipataye pṛthave kṛttivāsase<BR>
14,008.022c	kapālamāline nityaṃ suvarṇamukuṭāya ca<BR>
14,008.023a	mahādevāya kṛṣṇāya tryambakāyānaghāya ca<BR>
14,008.023c	krodhanāya nṛśaṃsāya mṛdave bāhuśāline<BR>
14,008.024a	daṇḍine taptatapase tathaiva krūrakarmaṇe<BR>
14,008.024c	sahasraśirase caiva sahasracaraṇāya ca<BR>
14,008.024e	namaḥ svadhāsvarūpāya bahurūpāya daṃṣṭriṇe<BR>
14,008.025a	pinākinaṃ mahādevaṃ mahāyoginam avyayam<BR>
14,008.025c	triśūlapāṇiṃ varadaṃ tryambakaṃ bhuvaneśvaram<BR>
14,008.026a	tripuraghnaṃ trinayanaṃ trilokeśaṃ mahaujasam<BR>
14,008.026c	prabhavaṃ sarvabhūtānāṃ dhāraṇaṃ dharaṇīdharam<BR>
14,008.027a	īśānaṃ śaṃkaraṃ sarvaṃ śivaṃ viśveśvaraṃ bhavam<BR>
14,008.027c	umāpatiṃ paśupatiṃ viśvarūpaṃ maheśvaram<BR>
14,008.028a	virūpākṣaṃ daśabhujaṃ tiṣyagovṛṣabhadhvajam<BR>
14,008.028b*0023_01	anantaṃ śāśvataṃ devaṃ triśṛṅgaṃ vṛṣabhekṣaṇam<BR>
14,008.028c	ugraṃ sthāṇuṃ śivaṃ ghoraṃ śarvaṃ gaurīśam īśvaram<BR>
14,008.029a	śitikaṇṭham ajaṃ śukraṃ pṛthuṃ pṛthuharaṃ haram<BR>
14,008.029c	viśvarūpaṃ virūpākṣaṃ bahurūpam umāpatim<BR>
14,008.030a	praṇamya śirasā devam anaṅgāṅgaharaṃ haram<BR>
14,008.030c	śaraṇyaṃ śaraṇaṃ yāhi mahādevaṃ caturmukham<BR>
14,008.030d*0024_01	virocamānaṃ vapuṣā divyābharaṇabhūṣitam<BR>
14,008.030d*0024_02	anādyantam ajaṃ śaṃbhuṃ sarvavyāpinam īśvaram<BR>
14,008.030d*0024_03	nistraiguṇyaṃ nirudvegaṃ nirmalaṃ nidhim ojasām<BR>
14,008.030d*0024_04	praṇamya prāñjaliḥ śarvaṃ prayāmi śaraṇaṃ haram<BR>
14,008.030d*0024_05	sāmānyaṃ niścalaṃ nityam akāraṇam alepanam<BR>
14,008.030d*0024_06	adhyātmavedam āsādya prayāmi śaraṇaṃ muhuḥ<BR>
14,008.030d*0024_07	yasya nityaṃ viduḥ sthānaṃ mokṣam adhyātmacintakāḥ<BR>
14,008.030d*0024_08	yoginas tattvamārgasthāḥ kaivalyaṃ padam akṣaram<BR>
14,008.030d*0024_09	yaṃ viduḥ saṅganirmuktāḥ sāmānyaṃ samadarśinaḥ<BR>
14,008.030d*0024_10	taṃ prapadye jagadyonim ayoniṃ nirguṇātmakam<BR>
14,008.030d*0024_11	asṛjad yas tu bhūtādīn sapta lokān sanātanān<BR>
14,008.030d*0024_12	sthitaḥ satyopari sthāṇus taṃ prapadye sanātanam<BR>
14,008.030d*0024_13	bhaktānāṃ sulabhaṃ taṃ hi durlabhaṃ dūrapātinām<BR>
14,008.030d*0024_14	adūrastham ajaṃ devaṃ prakṛteḥ parataḥ sthitam<BR>
14,008.030d*0024_15	namāmi sarvalokasthaṃ vrajāmi śaraṇaṃ śivam<BR>
14,008.031a	evaṃ kṛtvā namas tasmai mahādevāya raṃhase<BR>
14,008.031c	mahātmane kṣitipate tat suvarṇam avāpsyasi<BR>
14,008.031d*0025_01	labhante gāṇapatyaṃ ca tadekāgrā hi mānavāḥ<BR>
14,008.031d*0025_02	kiṃ punaḥ svarṇabhāṇḍāni tasmāt tvaṃ gaccha mā ciram<BR>
14,008.031d*0025_03	mahattaraṃ hi te lābhaṃ hastyaśvoṣṭrādibhiḥ saha<BR>
14,008.031e	suvarṇam āhariṣyantas tatra gacchantu te narāḥ<BR>
14,008.032	vyāsa uvāca<BR>
14,008.032a	ity uktaḥ sa vacas tasya cakre kāraṃdhamātmajaḥ<BR>
14,008.032b*0026_01	gaṅgādharaṃ namaskṛtya labdhavān dhanam uttamam<BR>
14,008.032b*0026_02	kubera iva tat prāpya mahādevaprasādataḥ<BR>
14,008.032c	tato 'timānuṣaṃ sarvaṃ cakre yajñasya saṃvidhim<BR>
14,008.032e	sauvarṇāni ca bhāṇḍāni saṃcakrus tatra śilpinaḥ<BR>
14,008.032f*0027_01	śālāś ca sarvasaṃbhārān kratoḥ saṃvartaśāsanāt<BR>
14,008.033a	bṛhaspatis tu tāṃ śrutvā maruttasya mahīpateḥ<BR>
14,008.033c	samṛddhim ati devebhyaḥ saṃtāpam akarod bhṛśam<BR>
14,008.034a	sa tapyamāno vaivarṇyaṃ kṛśatvaṃ cāgamat param<BR>
14,008.034c	bhaviṣyati hi me śatruḥ saṃvarto vasumān iti<BR>
14,008.035a	taṃ śrutvā bhṛśasaṃtaptaṃ devarājo bṛhaspatim<BR>
14,008.035c	abhigamyāmaravṛtaḥ provācedaṃ vacas tadā<BR>
14,009.001	indra uvāca<BR>
14,009.001a	kaccit sukhaṃ svapiṣi tvaṃ bṛhaspate; kaccin manojñāḥ paricārakās te<BR>
14,009.001c	kaccid devānāṃ sukhakāmo 'si vipra; kaccid devās tvāṃ paripālayanti<BR>
14,009.002	bṛhaspatir uvāca<BR>
14,009.002a	sukhaṃ śaye 'haṃ śayane mahendra; tathā manojñāḥ paricārakā me<BR>
14,009.002c	tathā devānāṃ sukhakāmo 'smi śakra; devāś ca māṃ subhṛśaṃ pālayanti<BR>
14,009.003	indra uvāca<BR>
14,009.003a	kuto duḥkhaṃ mānasaṃ dehajaṃ vā; pāṇḍur vivarṇaś ca kutas tvam adya<BR>
14,009.003c	ācakṣva me tad dvija yāvad etān; nihanmi sarvāṃs tava duḥkhakartṝn<BR>
14,009.004	bṛhaspatir uvāca<BR>
14,009.004a	maruttam āhur maghavan yakṣyamāṇaṃ; mahāyajñenottamadakṣiṇena<BR>
14,009.004c	taṃ saṃvarto yājayiteti me śrutaṃ; tad icchāmi na sa taṃ yājayeta<BR>
14,009.005	indra uvāca<BR>
14,009.005a	sarvān kāmān anujāto 'si vipra; yas tvaṃ devānāṃ mantrayase purodhāḥ<BR>
14,009.005c	ubhau ca te janmamṛtyū vyatītau; kiṃ saṃvartas tava kartādya vipra<BR>
14,009.006	bṛhaspatir uvāca<BR>
14,009.006a	devaiḥ saha tvam asurān saṃpraṇudya; jighāṃsase 'dyāpy uta sānubandhān<BR>
14,009.006c	yaṃ yaṃ samṛddhaṃ paśyasi tatra tatra; duḥkhaṃ sapatneṣu samṛddhabhāvaḥ<BR>
14,009.007a	ato 'smi devendra vivarṇarūpaḥ; sapatno me vardhate tan niśamya<BR>
14,009.007c	sarvopāyair maghavan saṃniyaccha; saṃvartaṃ vā pārthivaṃ vā maruttam<BR>
14,009.008	indra uvāca<BR>
14,009.008a	ehi gaccha prahito jātavedo; bṛhaspatiṃ paridātuṃ marutte<BR>
14,009.008c	ayaṃ vai tvā yājayitā bṛhaspatis; tathāmaraṃ caiva kariṣyatīti<BR>
14,009.009	agnir uvāca<BR>
14,009.009a	ayaṃ gacchāmi tava śakrādya dūto; bṛhaspatiṃ paridātuṃ marutte<BR>
14,009.009c	vācaṃ satyāṃ puruhūtasya kartuṃ; bṛhaspateś cāpacitiṃ cikīrṣuḥ<BR>
14,009.010	vyāsa uvāca<BR>
14,009.010a	tataḥ prāyād dhūmaketur mahātmā; vanaspatīn vīrudhaś cāvamṛdnan<BR>
14,009.010c	kāmād dhimānte parivartamānaḥ; kāṣṭhātigo mātariśveva nardan<BR>
14,009.011	marutta uvāca<BR>
14,009.011a	āścaryam adya paśyāmi rūpiṇaṃ vahnim āgatam<BR>
14,009.011c	āsanaṃ salilaṃ pādyaṃ gāṃ copānaya vai mune<BR>
14,009.012	agnir uvāca<BR>
14,009.012a	āsanaṃ salilaṃ pādyaṃ pratinandāmi te 'nagha<BR>
14,009.012c	indreṇa tu samādiṣṭaṃ viddhi māṃ dūtam āgatam<BR>
14,009.013	marutta uvāca<BR>
14,009.013a	kaccic chrīmān devarājaḥ sukhī ca; kaccic cāsmān prīyate dhūmaketo<BR>
14,009.013c	kaccid devāś cāsya vaśe yathāvat; tad brūhi tvaṃ mama kārtsnyena deva<BR>
14,009.014	agnir uvāca<BR>
14,009.014a	śakro bhṛśaṃ susukhī pārthivendra; prītiṃ cecchaty ajarāṃ vai tvayā saḥ<BR>
14,009.014c	devāś ca sarve vaśagās tasya rājan; saṃdeśaṃ tvaṃ śṛṇu me devarājñaḥ<BR>
14,009.015a	yadarthaṃ māṃ prāhiṇot tvatsakāśaṃ; bṛhaspatiṃ paridātuṃ marutte<BR>
14,009.015c	ayaṃ gurur yājayitā nṛpa tvāṃ; martyaṃ santam amaraṃ tvāṃ karotu<BR>
14,009.016	marutta uvāca<BR>
14,009.016a	saṃvarto 'yaṃ yājayitā dvijo me; bṛhaspater añjalir eṣa tasya<BR>
14,009.016c	nāsau devaṃ yājayitvā mahendraṃ; martyaṃ santaṃ yājayann adya śobhet<BR>
14,009.017	agnir uvāca<BR>
14,009.017a	ye vai lokā devaloke mahāntaḥ; saṃprāpsyase tān devarājaprasādāt<BR>
14,009.017c	tvāṃ ced asau yājayed vai bṛhaspatir; nūnaṃ svargaṃ tvaṃ jayeḥ kīrtiyuktaḥ<BR>
14,009.018a	tathā lokā mānuṣā ye ca divyāḥ; prajāpateś cāpi ye vai mahāntaḥ<BR>
14,009.018c	te te jitā devarājyaṃ ca kṛtsnaṃ; bṛhaspatiś ced yājayet tvāṃ narendra<BR>
14,009.019	saṃvarta uvāca<BR>
14,009.019a	māsmān evaṃ tvaṃ punar āgāḥ kathaṃ cid; bṛhaspatiṃ paridātuṃ marutte<BR>
14,009.019c	mā tvāṃ dhakṣye cakṣuṣā dāruṇena; saṃkruddho 'haṃ pāvaka tan nibodha<BR>
14,009.020	vyāsa uvāca<BR>
14,009.020a	tato devān agamad dhūmaketur; dāhād bhīto vyathito 'śvatthaparṇavat<BR>
14,009.020c	taṃ vai dṛṣṭvā prāha śakro mahātmā; bṛhaspateḥ saṃnidhau havyavāham<BR>
14,009.021a	yat tvaṃ gataḥ prahito jātavedo; bṛhaspatiṃ paridātuṃ marutte<BR>
14,009.021c	tat kiṃ prāha sa nṛpo yakṣyamāṇaḥ; kaccid vacaḥ pratigṛhṇāti tac ca<BR>
14,009.022	agnir uvāca<BR>
14,009.022a	na te vācaṃ rocayate marutto; bṛhaspater añjaliṃ prāhiṇot saḥ<BR>
14,009.022c	saṃvarto māṃ yājayitety abhīkṣṇaṃ; punaḥ punaḥ sa mayā procyamānaḥ<BR>
14,009.023a	uvācedaṃ mānuṣā ye ca divyāḥ; prajāpater ye ca lokā mahāntaḥ<BR>
14,009.023c	tāṃś cel labheyaṃ saṃvidaṃ tena kṛtvā; tathāpi neccheyam iti pratītaḥ<BR>
14,009.024	indra uvāca<BR>
14,009.024a	punar bhavān pārthivaṃ taṃ sametya; vākyaṃ madīyaṃ prāpaya svārthayuktam<BR>
14,009.024c	punar yady ukto na kariṣyate vacas; tato vajraṃ saṃprahartāsmi tasmai<BR>
14,009.025	agnir uvāca<BR>
14,009.025a	gandharvarāḍ yātv ayaṃ tatra dūto; bibhemy ahaṃ vāsava tatra gantum<BR>
14,009.025c	saṃrabdho mām abravīt tīkṣṇaroṣaḥ; saṃvarto vākyaṃ caritabrahmacaryaḥ<BR>
14,009.026a	yady āgaccheḥ punar evaṃ kathaṃ cid; bṛhaspatiṃ paridātuṃ marutte<BR>
14,009.026c	daheyaṃ tvāṃ cakṣuṣā dāruṇena; saṃkruddha ity etad avaihi śakra<BR>
14,009.027	indra uvāca<BR>
14,009.027a	tvam evānyān dahase jātavedo; na hi tvad anyo vidyate bhasmakartā<BR>
14,009.027c	tvatsaṃsparśāt sarvaloko bibhety; aśraddheyaṃ vadase havyavāha<BR>
14,009.028	agnir uvāca<BR>
14,009.028a	divaṃ devendra pṛthivīṃ caiva sarvāṃ; saṃveṣṭayes tvaṃ svabalenaiva śakra<BR>
14,009.028c	evaṃvidhasyeha satas tavāsau; kathaṃ vṛtras tridivaṃ prāg jahāra<BR>
14,009.029	indra uvāca<BR>
14,009.029a	na caṇḍikā jaṅgamā no kareṇur; na vārisomaṃ prapibāmi vahne<BR>
14,009.029c	na durbale vai visṛjāmi vajraṃ; ko me 'sukhāya praharen manuṣyaḥ<BR>
14,009.030a	pravrājayeyaṃ kālakeyān pṛthivyām; apākarṣaṃ dānavān antarikṣāt<BR>
14,009.030c	divaḥ prahrādam avasānam ānayaṃ; ko me 'sukhāya prahareta martyaḥ<BR>
14,009.031	agnir uvāca<BR>
14,009.031a	yatra śaryātiṃ cyavano yājayiṣyan; sahāśvibhyāṃ somam agṛhṇad ekaḥ<BR>
14,009.031c	taṃ tvaṃ kruddhaḥ pratyaṣedhīḥ purastāc; charyātiyajñaṃ smara taṃ mahendra<BR>
14,009.032a	vajraṃ gṛhītvā ca puraṃdara tvaṃ; saṃprāhārṣīś cyavanasyātighoram<BR>
14,009.032c	sa te vipraḥ saha vajreṇa bāhum; apāgṛhṇāt tapasā jātamanyuḥ<BR>
14,009.033a	tato roṣāt sarvato ghorarūpaṃ; sapatnaṃ te janayām āsa bhūyaḥ<BR>
14,009.033c	madaṃ nāmāsuraṃ viśvarūpaṃ; yaṃ tvaṃ dṛṣṭvā cakṣuṣī saṃnyamīlaḥ<BR>
14,009.034a	hanur ekā jagatīsthā tathaikā; divaṃ gatā mahato dānavasya<BR>
14,009.034c	sahasraṃ dantānāṃ śatayojanānāṃ; sutīkṣṇānāṃ ghorarūpaṃ babhūva<BR>
14,009.035a	vṛttāḥ sthūlā rajatastambhavarṇā; daṃṣṭrāś catasro dve śate yojanānām<BR>
14,009.035c	sa tvāṃ dantān vidaśann abhyadhāvaj; jighāṃsayā śūlam udyamya ghoram<BR>
14,009.036a	apaśyas tvaṃ taṃ tadā ghorarūpaṃ; sarve tv anye dadṛśur darśanīyam<BR>
14,009.036c	yasmād bhītaḥ prāñjalis tvaṃ maharṣim; āgacchethāḥ śaraṇaṃ dānavaghna<BR>
14,009.037a	kṣatrād evaṃ brahmabalaṃ garīyo; na brahmataḥ kiṃ cid anyad garīyaḥ<BR>
14,009.037c	so 'haṃ jānan brahmatejo yathāvan; na saṃvartaṃ gantum icchāmi śakra<BR>
14,010.001	indra uvāca<BR>
14,010.001a	evam etad brahmabalaṃ garīyo; na brahmataḥ kiṃ cid anyad garīyaḥ<BR>
14,010.001c	āvikṣitasya tu balaṃ na mṛṣye; vajram asmai prahariṣyāmi ghoram<BR>
14,010.002a	dhṛtarāṣṭra prahito gaccha maruttaṃ; saṃvartena sahitaṃ taṃ vadasva<BR>
14,010.002c	bṛhaspatiṃ tvam upaśikṣasva rājan; vajraṃ vā te prahariṣyāmi ghoram<BR>
14,010.003	vyāsa uvāca<BR>
14,010.003a	tato gatvā dhṛtarāṣṭro narendraṃ; provācedaṃ vacanaṃ vāsavasya<BR>
14,010.003c	gandharvaṃ māṃ dhṛtarāṣṭraṃ nibodha; tvām āgataṃ vaktukāmaṃ narendra<BR>
14,010.004a	aindraṃ vākyaṃ śṛṇu me rājasiṃha; yat prāha lokādhipatir mahātmā<BR>
14,010.004c	bṛhaspatiṃ yājakaṃ tvaṃ vṛṇīṣva; vajraṃ vā te prahariṣyāmi ghoram<BR>
14,010.004e	vacaś ced etan na kariṣyase me; prāhaitad etāvad acintyakarmā<BR>
14,010.004f*0028_01	bṛhaspatiṃ yājayituṃ na cecched<BR>
14,010.004f*0028_02	vajraṃ tasmai prahariṣyāmi ghoram<BR>
14,010.005	marutta uvāca<BR>
14,010.005a	tvaṃ caivaitad vettha puraṃdaraś ca; viśvedevā vasavaś cāśvinau ca<BR>
14,010.005c	mitradrohe niṣkṛtir vai yathaiva; nāstīti lokeṣu sadaiva vādaḥ<BR>
14,010.006a	bṛhaspatir yājayitā mahendraṃ; devaśreṣṭhaṃ vajrabhṛtāṃ variṣṭham<BR>
14,010.006c	saṃvarto māṃ yājayitādya rājan; na te vākyaṃ tasya vā rocayāmi<BR>
14,010.007	gandharva uvāca<BR>
14,010.007a	ghoro nādaḥ śrūyate vāsavasya; nabhastale garjato rājasiṃha<BR>
14,010.007c	vyaktaṃ vajraṃ mokṣyate te mahendraḥ; kṣemaṃ rājaṃś cintyatām eṣa kālaḥ<BR>
14,010.008	vyāsa uvāca<BR>
14,010.008a	ity evam ukto dhṛtarāṣṭreṇa rājā; śrutvā nādaṃ nadato vāsavasya<BR>
14,010.008c	taponityaṃ dharmavidāṃ variṣṭhaṃ; saṃvartaṃ taṃ jñāpayām āsa kāryam<BR>
14,010.009	marutta uvāca<BR>
14,010.009a	imam aśmānaṃ plavamānam ārād; adhvā dūraṃ tena na dṛśyate 'dya<BR>
14,010.009c	prapadye 'haṃ śarma viprendra tvattaḥ; prayaccha tasmād abhayaṃ vipramukhya<BR>
14,010.010a	ayam āyāti vai vajrī diśo vidyotayan daśa<BR>
14,010.010c	amānuṣeṇa ghoreṇa sadasyās trāsitā hi naḥ<BR>
14,010.011	saṃvarta uvāca<BR>
14,010.011a	bhayaṃ śakrād vyetu te rājasiṃha; praṇotsye 'haṃ bhayam etat sughoram<BR>
14,010.011c	saṃstambhinyā vidyayā kṣipram eva; mā bhais tvam asmād bhava cāpi pratītaḥ<BR>
14,010.012a	ahaṃ saṃstambhayiṣyāmi mā bhais tvaṃ śakrato nṛpa<BR>
14,010.012c	sarveṣām eva devānāṃ kṣapitāny āyudhāni me<BR>
14,010.013a	diśo vajraṃ vrajatāṃ vāyur etu; varṣaṃ bhūtvā nipatatu kānaneṣu<BR>
14,010.013c	āpaḥ plavantv antarikṣe vṛthā ca; saudāminī dṛśyatāṃ mā bibhas tvam<BR>
14,010.014a	atho vahnis trātu vā sarvatas te; kāmaṃ varṣaṃ varṣatu vāsavo vā<BR>
14,010.014c	vajraṃ tathā sthāpayatāṃ ca vāyur; mahāghoraṃ plavamānaṃ jalaughaiḥ<BR>
14,010.015	marutta uvāca<BR>
14,010.015a	ghoraḥ śabdaḥ śrūyate vai mahāsvano; vajrasyaiṣa sahito mārutena<BR>
14,010.015c	ātmā hi me pravyathate muhur muhur; na me svāsthyaṃ jāyate cādya vipra<BR>
14,010.016	saṃvarta uvāca<BR>
14,010.016a	vajrād ugrād vyetu bhayaṃ tavādya; vāto bhūtvā hanmi narendra vajram<BR>
14,010.016c	bhayaṃ tyaktvā varam anyaṃ vṛṇīṣva; kaṃ te kāmaṃ tapasā sādhayāmi<BR>
14,010.017	marutta uvāca<BR>
14,010.017a	indraḥ sākṣāt sahasābhyetu vipra; havir yajñe pratigṛhṇātu caiva<BR>
14,010.017c	svaṃ svaṃ dhiṣṇyaṃ caiva juṣantu devāḥ; sutaṃ somaṃ pratigṛhṇantu caiva<BR>
14,010.018	saṃvarta uvāca<BR>
14,010.018a	ayam indro haribhir āyāti rājan; devaiḥ sarvaiḥ sahitaḥ somapīthī<BR>
14,010.018c	mantrāhūto yajñam imaṃ mayādya; paśyasvainaṃ mantravisrastakāyam<BR>
14,010.019	vyāsa uvāca<BR>
14,010.019a	tato devaiḥ sahito devarājo; rathe yuktvā tān harīn vājimukhyān<BR>
14,010.019c	āyād yajñam adhi rājñaḥ pipāsur; āvikṣitasyāprameyasya somam<BR>
14,010.020a	tam āyāntaṃ sahitaṃ devasaṃghaiḥ; pratyudyayau sapurodhā maruttaḥ<BR>
14,010.020c	cakre pūjāṃ devarājāya cāgryāṃ; yathāśāstraṃ vidhivat prīyamāṇaḥ<BR>
14,010.021	saṃvarta uvāca<BR>
14,010.021a	svāgataṃ te puruhūteha vidvan; yajño 'dyāyaṃ saṃnihite tvayīndra<BR>
14,010.021c	śośubhyate balavṛtraghna bhūyaḥ; pibasva somaṃ sutam udyataṃ mayā<BR>
14,010.022	marutta uvāca<BR>
14,010.022a	śivena māṃ paśya namaś ca te 'stu; prāpto yajñaḥ saphalaṃ jīvitaṃ me<BR>
14,010.022c	ayaṃ yajñaṃ kurute me surendra; bṛhaspater avaro janmanā yaḥ<BR>
14,010.023	indra uvāca<BR>
14,010.023a	jānāmi te gurum enaṃ tapodhanaṃ; bṛhaspater anujaṃ tigmatejasam<BR>
14,010.023c	yasyāhvānād āgato 'haṃ narendra; prītir me 'dya tvayi manuḥ pranaṣṭaḥ<BR>
14,010.024	saṃvarta uvāca<BR>
14,010.024a	yadi prītas tvam asi vai devarāja; tasmāt svayaṃ śādhi yajñe vidhānam<BR>
14,010.024c	svayaṃ sarvān kuru mārgān surendra; jānātv ayaṃ sarvalokaś ca deva<BR>
14,010.025	vyāsa uvāca<BR>
14,010.025a	evam uktas tv āṅgirasena śakraḥ; samādideśa svayam eva devān<BR>
14,010.025c	sabhāḥ kriyantām āvasathāś ca mukhyāḥ; sahasraśaś citrabhaumāḥ samṛddhāḥ<BR>
14,010.026a	kḷptasthūṇāḥ kurutārohaṇāni; gandharvāṇām apsarasāṃ ca śīghram<BR>
14,010.026c	yeṣu nṛtyerann apsarasaḥ sahasraśaḥ; svargoddeśaḥ kriyatāṃ yajñavāṭaḥ<BR>
14,010.027a	ity uktās te cakrur āśu pratītā; divaukasaḥ śakravākyān narendra<BR>
14,010.027c	tato vākyaṃ prāha rājānam indraḥ; prīto rājan pūjayāno maruttam<BR>
14,010.028a	eṣa tvayāham iha rājan sametya; ye cāpy anye tava pūrve narendrāḥ<BR>
14,010.028c	sarvāś cānyā devatāḥ prīyamāṇā; havis tubhyaṃ pratigṛhṇantu rājan<BR>
14,010.029a	āgneyaṃ vai lohitam ālabhantāṃ; vaiśvadevaṃ bahurūpaṃ virājan<BR>
14,010.029c	nīlaṃ cokṣāṇaṃ medhyam abhyālabhantāṃ; calac chiśnaṃ matpradiṣṭaṃ dvijendrāḥ<BR>
14,010.030a	tato yajño vavṛdhe tasya rājño; yatra devāḥ svayam annāni jahruḥ<BR>
14,010.030c	yasmiñ śakro brāhmaṇaiḥ pūjyamānaḥ; sadasyo 'bhūd dharimān devarājaḥ<BR>
14,010.031a	tataḥ saṃvartaś cityagato mahātmā; yathā vahniḥ prajvalito dvitīyaḥ<BR>
14,010.031c	havīṃṣy uccair āhvayan devasaṃghāñ; juhāvāgnau mantravat supratītaḥ<BR>
14,010.032a	tataḥ pītvā balabhit somam agryaṃ; ye cāpy anye somapā vai divaukasaḥ<BR>
14,010.032c	sarve 'nujñātāḥ prayayuḥ pārthivena; yathājoṣaṃ tarpitāḥ prītimantaḥ<BR>
14,010.033a	tato rājā jātarūpasya rāśīn; pade pade kārayām āsa hṛṣṭaḥ<BR>
14,010.033c	dvijātibhyo visṛjan bhūri vittaṃ; rarāja vitteśa ivārihantā<BR>
14,010.034a	tato vittaṃ vividhaṃ saṃnidhāya; yathotsāhaṃ kārayitvā ca kośam<BR>
14,010.034c	anujñāto guruṇā saṃnivṛtya; śaśāsa gām akhilāṃ sāgarāntām<BR>
14,010.035a	evaṃguṇaḥ saṃbabhūveha rājā; yasya kratau tat suvarṇaṃ prabhūtam<BR>
14,010.035c	tat tvaṃ samādāya narendra vittaṃ; yajasva devāṃs tarpayāno vidhānaiḥ<BR>
14,010.036	vaiśaṃpāyana uvāca<BR>
14,010.036a	tato rājā pāṇḍavo hṛṣṭarūpaḥ; śrutvā vākyaṃ satyavatyāḥ sutasya<BR>
14,010.036c	manaś cakre tena vittena yaṣṭuṃ; tato 'mātyair mantrayām āsa bhūyaḥ<BR>
14,011.001	vaiśaṃpāyana uvāca<BR>
14,011.001a	ity ukte nṛpatau tasmin vyāsenādbhutakarmaṇā<BR>
14,011.001c	vāsudevo mahātejās tato vacanam ādade<BR>
14,011.002a	taṃ nṛpaṃ dīnamanasaṃ nihatajñātibāndhavam<BR>
14,011.002c	upaplutam ivādityaṃ sadhūmam iva pāvakam<BR>
14,011.003a	nirviṇṇamanasaṃ pārthaṃ jñātvā vṛṣṇikulodvahaḥ<BR>
14,011.003c	āśvāsayan dharmasutaṃ pravaktum upacakrame<BR>
14,011.004	vāsudeva uvāca<BR>
14,011.004a	sarvaṃ jihmaṃ mṛtyupadam ārjavaṃ brahmaṇaḥ padam<BR>
14,011.004c	etāvāñ jñānaviṣayaḥ kiṃ pralāpaḥ kariṣyati<BR>
14,011.005a	naiva te niṣṭhitaṃ karma naiva te śatravo jitāḥ<BR>
14,011.005c	kathaṃ śatruṃ śarīrastham ātmānaṃ nāvabudhyase<BR>
14,011.006a	atra te vartayiṣyāmi yathādharmaṃ yathāśrutam<BR>
14,011.006c	indrasya saha vṛtreṇa yathā yuddham avartata<BR>
14,011.007a	vṛtreṇa pṛthivī vyāptā purā kila narādhipa<BR>
14,011.007c	dṛṣṭvā sa pṛthivīṃ vyāptāṃ gandhasya viṣaye hṛte<BR>
14,011.007e	dharāharaṇadurgandho viṣayaḥ samapadyata<BR>
14,011.008a	śatakratuś cukopātha gandhasya viṣaye hṛte<BR>
14,011.008c	vṛtrasya sa tataḥ kruddho vajraṃ ghoram avāsṛjat<BR>
14,011.009a	sa vadhyamāno vajreṇa pṛthivyāṃ bhūritejasā<BR>
14,011.009c	viveśa sahasaivāpo jagrāha viṣayaṃ tataḥ<BR>
14,011.010a	vyāptāsv athāpsu vṛtreṇa rase ca viṣaye hṛte<BR>
14,011.010c	śatakratur abhikruddhas tāsu vajram avāsṛjat<BR>
14,011.011a	sa vadhyamāno vajreṇa salile bhūritejasā<BR>
14,011.011c	viveśa sahasā jyotir jagrāha viṣayaṃ tataḥ<BR>
14,011.012a	vyāpte jyotiṣi vṛtreṇa rūpe 'tha viṣaye hṛte<BR>
14,011.012c	śatakratur abhikruddhas tatra vajram avāsṛjat<BR>
14,011.013a	sa vadhyamāno vajreṇa subhṛśaṃ bhūritejasā<BR>
14,011.013c	viveśa sahasā vāyuṃ jagrāha viṣayaṃ tataḥ<BR>
14,011.014a	vyāpte vāyau tu vṛtreṇa sparśe 'tha viṣaye hṛte<BR>
14,011.014c	śatakratur abhikruddhas tatra vajram avāsṛjat<BR>
14,011.015a	sa vadhyamāno vajreṇa tasminn amitatejasā<BR>
14,011.015c	ākāśam abhidudrāva jagrāha viṣayaṃ tataḥ<BR>
14,011.016a	ākāśe vṛtrabhūte ca śabde ca viṣaye hṛte<BR>
14,011.016c	śatakratur abhikruddhas tatra vajram avāsṛjat<BR>
14,011.017a	sa vadhyamāno vajreṇa tasminn amitatejasā<BR>
14,011.017c	viveśa sahasā śakraṃ jagrāha viṣayaṃ tataḥ<BR>
14,011.018a	tasya vṛtragṛhītasya mohaḥ samabhavan mahān<BR>
14,011.018c	rathaṃtareṇa taṃ tāta vasiṣṭhaḥ pratyabodhayat<BR>
14,011.019a	tato vṛtraṃ śarīrasthaṃ jaghāna bharatarṣabha<BR>
14,011.019c	śatakratur adṛśyena vajreṇetīha naḥ śrutam<BR>
14,011.020a	idaṃ dharmarahasyaṃ ca śakreṇoktaṃ maharṣiṣu<BR>
14,011.020c	ṛṣibhiś ca mama proktaṃ tan nibodha narādhipa<BR>
14,012.001	vāsudeva uvāca<BR>
14,012.001a	dvividho jāyate vyādhiḥ śārīro mānasas tathā<BR>
14,012.001c	parasparaṃ tayor janma nirdvaṃdvaṃ nopalabhyate<BR>
14,012.002a	śarīre jāyate vyādhiḥ śārīro nātra saṃśayaḥ<BR>
14,012.002c	mānaso jāyate vyādhir manasy eveti niścayaḥ<BR>
14,012.003a	śītoṣṇe caiva vāyuś ca guṇā rājañ śarīrajāḥ<BR>
14,012.003c	teṣāṃ guṇānāṃ sāmyaṃ cet tad āhuḥ svasthalakṣaṇam<BR>
14,012.003e	uṣṇena bādhyate śītaṃ śītenoṣṇaṃ ca bādhyate<BR>
14,012.003f*0029_01	ubhābhyāṃ badhyate vāyur vidhānam idam ucyate<BR>
14,012.004a	sattvaṃ rajas tamaś ceti trayas tv ātmaguṇāḥ smṛtāḥ<BR>
14,012.004c	teṣāṃ guṇānāṃ sāmyaṃ cet tad āhuḥ svasthalakṣaṇam<BR>
14,012.004e	teṣām anyatamotseke vidhānam upadiśyate<BR>
14,012.005a	harṣeṇa bādhyate śoko harṣaḥ śokena bādhyate<BR>
14,012.005b*0030_01	ubhābhyāṃ vadhyate moho vidhānam idam ucyate<BR>
14,012.005c	kaś cid duḥkhe vartamānaḥ sukhasya smartum icchati<BR>
14,012.005e	kaś cit sukhe vartamāno duḥkhasya smartum icchati<BR>
14,012.006a	sa tvaṃ na duḥkhī duḥkhasya na sukhī susukhasya vā<BR>
14,012.006c	smartum icchasi kaunteya diṣṭaṃ hi balavattaram<BR>
14,012.007a	atha vā te svabhāvo 'yaṃ yena pārthāvakṛṣyase<BR>
14,012.007c	dṛṣṭvā sabhāgatāṃ kṛṣṇām ekavastrāṃ rajasvalām<BR>
14,012.007e	miṣatāṃ pāṇḍaveyānāṃ na tat saṃsmartum icchasi<BR>
14,012.008a	pravrājanaṃ ca nagarād ajinaiś ca vivāsanam<BR>
14,012.008c	mahāraṇyanivāsaś ca na tasya smartum icchasi<BR>
14,012.009a	jaṭāsurāt parikleśaś citrasenena cāhavaḥ<BR>
14,012.009c	saindhavāc ca parikleśo na tasya smartum icchasi<BR>
14,012.010a	punar ajñātacaryāyāṃ kīcakena padā vadhaḥ<BR>
14,012.010c	yājñasenyās tadā pārtha na tasya smartum icchasi<BR>
14,012.011a	yac ca te droṇabhīṣmābhyāṃ yuddham āsīd ariṃdama<BR>
14,012.011c	manasaikena yoddhavyaṃ tat te yuddham upasthitam<BR>
14,012.011e	tasmād abhyupagantavyaṃ yuddhāya bharatarṣabha<BR>
14,012.012a	param avyaktarūpasya paraṃ muktvā svakarmabhiḥ<BR>
14,012.012c	yatra naiva śaraiḥ kāryaṃ na bhṛtyair na ca bandhubhiḥ<BR>
14,012.012e	ātmanaikena yoddhavyaṃ tat te yuddham upasthitam<BR>
14,012.013a	tasminn anirjite yuddhe kām avasthāṃ gamiṣyasi<BR>
14,012.013c	etaj jñātvā tu kaunteya kṛtakṛtyo bhaviṣyasi<BR>
14,012.014a	etāṃ buddhiṃ viniścitya bhūtānām āgatiṃ gatim<BR>
14,012.014c	pitṛpaitāmahe vṛtte śādhi rājyaṃ yathocitam<BR>
14,013.001	vāsudeva uvāca<BR>
14,013.001a	na bāhyaṃ dravyam utsṛjya siddhir bhavati bhārata<BR>
14,013.001c	śārīraṃ dravyam utsṛjya siddhir bhavati vā na vā<BR>
14,013.002a	bāhyadravyavimuktasya śārīreṣu ca gṛdhyataḥ<BR>
14,013.002c	yo dharmo yat sukhaṃ caiva dviṣatām astu tat tathā<BR>
14,013.003a	dvyakṣaras tu bhaven mṛtyus tryakṣaraṃ brahma śāśvatam<BR>
14,013.003c	mameti dvyakṣaro mṛtyur na mameti ca śāśvatam<BR>
14,013.004a	brahma mṛtyuś ca tau rājann ātmany eva vyavasthitau<BR>
14,013.004c	adṛśyamānau bhūtāni yodhayetām asaṃśayam<BR>
14,013.005a	avināśo 'sya sattvasya niyato yadi bhārata<BR>
14,013.005c	bhittvā śarīraṃ bhūtānām ahiṃsāṃ pratipadyate<BR>
14,013.006a	labdhvāpi pṛthivīṃ sarvāṃ sahasthāvarajaṅgamām<BR>
14,013.006c	mamatvaṃ yasya naiva syāt kiṃ tayā sa kariṣyati<BR>
14,013.007a	atha vā vasataḥ pārtha vane vanyena jīvataḥ<BR>
14,013.007c	mamatā yasya dravyeṣu mṛtyor āsye sa vartate<BR>
14,013.008a	bāhyāntarāṇāṃ śatrūṇāṃ svabhāvaṃ paśya bhārata<BR>
14,013.008c	yan na paśyati tad bhūtaṃ mucyate sa mahābhayāt<BR>
14,013.009a	kāmātmānaṃ na praśaṃsanti loke; na cākāmāt kā cid asti pravṛttiḥ<BR>
14,013.009b*0031_01	sarve kāmā manaso 'ṅgāt prasūtā<BR>
14,013.009b*0031_02	yān paṇḍitaḥ saṃharate vicintya<BR>
14,013.009b*0031_03	bhūyo bhūyo janmano 'bhyāsayogād<BR>
14,013.009b*0031_04	yogī yogaṃ sāramārgaṃ vicintya<BR>
14,013.009c	dānaṃ hi vedādhyayanaṃ tapaś ca; kāmena karmāṇi ca vaidikāni<BR>
14,013.010a	vrataṃ yajñān niyamān dhyānayogān; kāmena yo nārabhate viditvā<BR>
14,013.010c	yad yad dhy ayaṃ kāmayate sa dharmo; na yo dharmo niyamas tasya mūlam<BR>
14,013.011a	atra gāthāḥ kāmagītāḥ kīrtayanti purāvidaḥ<BR>
14,013.011c	śṛṇu saṃkīrtyamānās tā nikhilena yudhiṣṭhira<BR>
14,013.012a	nāhaṃ śakyo 'nupāyena hantuṃ bhūtena kena cit<BR>
14,013.012c	yo māṃ prayatate hantuṃ jñātvā praharaṇe balam<BR>
14,013.012e	tasya tasmin praharaṇe punaḥ prādurbhavāmy aham<BR>
14,013.013a	yo māṃ prayatate hantuṃ yajñair vividhadakṣiṇaiḥ<BR>
14,013.013c	jaṅgameṣv iva karmātmā punaḥ prādurbhavāmy aham<BR>
14,013.014a	yo māṃ prayatate hantuṃ vedair vedāntasādhanaiḥ<BR>
14,013.014c	sthāvareṣv iva śāntātmā tasya prādurbhavāmy aham<BR>
14,013.015a	yo māṃ prayatate hantuṃ dhṛtyā satyaparākramaḥ<BR>
14,013.015c	bhāvo bhavāmi tasyāhaṃ sa ca māṃ nāvabudhyate<BR>
14,013.016a	yo māṃ prayatate hantuṃ tapasā saṃśitavrataḥ<BR>
14,013.016c	tatas tapasi tasyātha punaḥ prādurbhavāmy aham<BR>
14,013.017a	yo māṃ prayatate hantuṃ mokṣam āsthāya paṇḍitaḥ<BR>
14,013.017c	tasya mokṣaratisthasya nṛtyāmi ca hasāmi ca<BR>
14,013.017e	avadhyaḥ sarvabhūtānām aham ekaḥ sanātanaḥ<BR>
14,013.018a	tasmāt tvam api taṃ kāmaṃ yajñair vividhadakṣiṇaiḥ<BR>
14,013.018c	dharmaṃ kuru mahārāja tatra te sa bhaviṣyati<BR>
14,013.019a	yajasva vājimedhena vidhivad dakṣiṇāvatā<BR>
14,013.019c	anyaiś ca vividhair yajñaiḥ samṛddhair āptadakṣiṇaiḥ<BR>
14,013.020a	mā te vyathāstu nihatān bandhūn vīkṣya punaḥ punaḥ<BR>
14,013.020c	na śakyās te punar draṣṭuṃ ye hatāsmin raṇājire<BR>
14,013.021a	sa tvam iṣṭvā mahāyajñaiḥ samṛddhair āptadakṣiṇaiḥ<BR>
14,013.021c	loke kīrtiṃ parāṃ prāpya gatim agryāṃ gamiṣyasi<BR>
14,014.001	vaiśaṃpāyana uvāca<BR>
14,014.001a	evaṃ bahuvidhair vākyair munibhis tais tapodhanaiḥ<BR>
14,014.001c	samāśvasyata rājarṣir hatabandhur yudhiṣṭhiraḥ<BR>
14,014.002a	so 'nunīto bhagavatā viṣṭaraśravasā svayam<BR>
14,014.002c	dvaipāyanena kṛṣṇena devasthānena cābhibhūḥ<BR>
14,014.003a	nāradenātha bhīmena nakulena ca pārthivaḥ<BR>
14,014.003c	kṛṣṇayā sahadevena vijayena ca dhīmatā<BR>
14,014.004a	anyaiś ca puruṣavyāghrair brāhmaṇaiḥ śāstradṛṣṭibhiḥ<BR>
14,014.004c	vyajahāc chokajaṃ duḥkhaṃ saṃtāpaṃ caiva mānasam<BR>
14,014.005a	arcayām āsa devāṃś ca brāhmaṇāṃś ca yudhiṣṭhiraḥ<BR>
14,014.005c	kṛtvātha pretakāryāṇi bandhūnāṃ sa punar nṛpaḥ<BR>
14,014.005e	anvaśāsata dharmātmā pṛthivīṃ sāgarāmbarām<BR>
14,014.006a	praśāntacetāḥ kauravyaḥ svarājyaṃ prāpya kevalam<BR>
14,014.006c	vyāsaṃ ca nāradaṃ caiva tāṃś cānyān abravīn nṛpaḥ<BR>
14,014.007a	āśvāsito 'haṃ prāg vṛddhair bhavadbhir munipuṃgavaiḥ<BR>
14,014.007c	na sūkṣmam api me kiṃ cid vyalīkam iha vidyate<BR>
14,014.008a	arthaś ca sumahān prāpto yena yakṣyāmi devatāḥ<BR>
14,014.008c	puraskṛtyeha bhavataḥ samāneṣyāmahe makham<BR>
14,014.009a	himavantaṃ tvayā guptā gamiṣyāmaḥ pitāmaha<BR>
14,014.009b*0032_01	tathā vidhatsva viprarṣe tvayyāyattaḥ sa me kratuḥ<BR>
14,014.009c	bahvāścaryo hi deśaḥ sa śrūyate dvijasattama<BR>
14,014.010a	tathā bhagavatā citraṃ kalyāṇaṃ bahu bhāṣitam<BR>
14,014.010c	devarṣiṇā nāradena devasthānena caiva ha<BR>
14,014.011a	nābhāgadheyaḥ puruṣaḥ kaś cid evaṃvidhān gurūn<BR>
14,014.011c	labhate vyasanaṃ prāpya suhṛdaḥ sādhusaṃmatān<BR>
14,014.012a	evam uktās tu te rājñā sarva eva maharṣayaḥ<BR>
14,014.012c	abhyanujñāpya rājānaṃ tathobhau kṛṣṇaphalgunau<BR>
14,014.012e	paśyatām eva sarveṣāṃ tatraivādarśanaṃ yayuḥ<BR>
14,014.013a	tato dharmasuto rājā tatraivopāviśat prabhuḥ<BR>
14,014.013c	evaṃ nātimahān kālaḥ sa teṣām abhyavartata<BR>
14,014.014a	kurvatāṃ śaucakarmāṇi bhīṣmasya nidhane tadā<BR>
14,014.014c	mahādānāni viprebhyo dadatām aurdhvadaihikam<BR>
14,014.015a	bhīṣmakarṇapurogāṇāṃ kurūṇāṃ kurunandana<BR>
14,014.015c	sahito dhṛtarāṣṭreṇa pradadāv aurdhvadaihikam<BR>
14,014.016a	tato dattvā bahu dhanaṃ viprebhyaḥ pāṇḍavarṣabhaḥ<BR>
14,014.016c	dhṛtarāṣṭraṃ puraskṛtya viveśa gajasāhvayam<BR>
14,014.017a	sa samāśvāsya pitaraṃ prajñācakṣuṣam īśvaram<BR>
14,014.017c	anvaśād vai sa dharmātmā pṛthivīṃ bhrātṛbhiḥ saha<BR>
14,014.017d@001_0001	yathā manur mahārāja rāmo dāśarathir yathā<BR>
14,014.017d@001_0002	tathā bharatasiṃho 'pi pālayām āsa medinīm<BR>
14,014.017d@001_0003	nādharmyam abhavat tatra sarvo dharmarucir janaḥ<BR>
14,014.017d@001_0004	babhūva naraśārdūla yathā kṛtayugaṃ yugam<BR>
14,014.017d@001_0005	kalim āsannam āviṣṭaṃ nivārya nṛpanandanaḥ<BR>
14,014.017d@001_0006	bhrātṛbhiḥ sahito dhīmān babhau dharmabaloddhṛtaḥ<BR>
14,014.017d@001_0007	vavarṣa bhagavān devaḥ kāle deśe yathepsitam<BR>
14,014.017d@001_0008	nirāmayaṃ jagad abhūt kṣutpipāse na kiṃ cana<BR>
14,014.017d@001_0009	ādhir nāsti manuṣyāṇāṃ vyasane nābhavan matiḥ<BR>
14,014.017d@001_0010	brāhmaṇapramukhā varṇās te svadharmottarāḥ śivāḥ<BR>
14,014.017d@001_0011	dharmaḥ satyapradhānaś ca satyaṃ sadviṣayānvitam<BR>
14,014.017d@001_0012	dharmāsanasthaḥ sadbhiḥ sa strībālāturavṛddhakān<BR>
14,014.017d@001_0013	varṇakramāt pūrvakṛtān nākālo rakṣaṇodyataḥ<BR>
14,014.017d@001_0014	suvṛttivṛttidānādyair yajñārthair dāpitair api<BR>
14,014.017d@001_0015	āmuṣmikaṃ bhayaṃ nāsti aihikaṃ kṛtam eva tu<BR>
14,014.017d@001_0016	svargalokopamo lokas tadā tasmin praśāsati<BR>
14,014.017d@001_0017	babhūva sukham evātra tad viśiṣṭataraṃ param<BR>
14,014.017d@001_0018	nāryaḥ pativratāḥ sarvā rūpavatyaḥ svalaṃkṛtāḥ<BR>
14,014.017d@001_0019	yathoktavṛttāḥ svaguṇair babhūvuḥ prītihetavaḥ<BR>
14,014.017d@001_0020	pumāṃsaḥ puṇyaśīlāḍhyāḥ svaṃ svaṃ dharmam anuvratāḥ<BR>
14,014.017d@001_0021	sukhinaḥ sūkṣmam apy eno nākurvanta kadā cana<BR>
14,014.017d@001_0022	sarve narāś ca nāryaś ca satataṃ priyavādinaḥ<BR>
14,014.017d@001_0023	ajihmamanasaḥ śuklā babhūvuḥ śramavarjitāḥ<BR>
14,014.017d@001_0024	bhūṣitāḥ kuṇḍalair hāraiḥ kaṭakaiḥ kaṭisūtrakaiḥ<BR>
14,014.017d@001_0025	suvāsasaḥ sugandhāḍhyāḥ prāyaśaḥ pṛthivītale<BR>
14,014.017d@001_0026	sarve brahmavidaḥ śāntāḥ sarvatra pariniṣṭhitāḥ<BR>
14,014.017d@001_0027	valīpalitahīnās tu sukhino dīrghadarśinaḥ<BR>
14,014.017d@001_0028	icchā na jāyate 'nyatra varṇeṣu ca na saṃkaraḥ<BR>
14,014.017d@001_0029	manuṣyāṇāṃ mahārāja maryādāsu vyavasthitāḥ<BR>
14,014.017d@001_0030	tasmiñ śāsati rājendra mṛgavyālasarīsṛpāḥ<BR>
14,014.017d@001_0031	anyonyam api cānyeṣu na bādhante vayāṃsi ca<BR>
14,014.017d@001_0032	gāvaś ca guṇabhūyiṣṭhāḥ suvāladhimukhodarāḥ<BR>
14,014.017d@001_0033	apīḍitāḥ karṣaṇādyair hṛtavyādhitavatsarāḥ<BR>
14,014.017d@001_0034	avadhyakālā manujāḥ puruṣārtheṣu ca kramāt<BR>
14,014.017d@001_0035	viṣayeṣv aniṣiddheṣu vedaśāstreṣu codyatāḥ<BR>
14,014.017d@001_0036	suvṛttā vṛṣabhāḥ puṣṭā bhārasāhāḥ sukhodayāḥ<BR>
14,014.017d@001_0037	atīva madhuraḥ śabdaḥ sparśaś cātisukho rasaḥ<BR>
14,014.017d@001_0038	rūpaṃ dṛṣṭikṣamaṃ ramyaṃ manojñaṃ gandham udbabhau<BR>
14,014.017d@001_0039	dharmārthakāmasaṃyuktaṃ mokṣābhyudayasādhanam<BR>
14,014.017d@001_0040	prahlādajananaṃ puṇyaṃ saṃbabhūvātha mānasam<BR>
14,014.017d@001_0041	sthāvarā bahupuṣpāḍhyāḥ phalacchāyāvahās tathā<BR>
14,014.017d@001_0042	susparśā viṣahīnāś ca supatratvakprarohiṇaḥ<BR>
14,014.017d@001_0043	manonukūlāḥ sarveṣāṃ ceṣṭā bhūtvāpavarjitāḥ<BR>
14,014.017d@001_0044	tathāvidho 'pi rājarṣis tad vṛttam abhavad bhuvi<BR>
14,014.017d@001_0045	sarvalakṣaṇasaṃpannāḥ pāṇḍavā dharmacāriṇaḥ<BR>
14,014.017d@001_0046	jyeṣṭhānuvartinaḥ sarve babhūvuḥ priyadarśanāḥ<BR>
14,014.017d@001_0047	siṃhoraskā jitakrodhās tejobalasamanvitāḥ<BR>
14,014.017d@001_0048	ājānubāhavaḥ sarve dānaśīlā jitendriyāḥ<BR>
14,014.017d@001_0049	teṣu śāsatsu pṛthivīm ṛtavaḥ svaguṇair babhuḥ<BR>
14,014.017d@001_0050	sukhodayāya vartante grahās tārāgaṇaiḥ saha<BR>
14,014.017d@001_0051	mahī sasyaprabahulā sarvaratnaguṇodayā<BR>
14,014.017d@001_0052	kāmadhug dhenuvad bhogān phalati sma sahasradhā<BR>
14,014.017d@001_0053	manvādibhiḥ kṛtāḥ pūrvaṃ maryādā mānaveṣu yāḥ<BR>
14,014.017d@001_0054	anatikramya tāḥ sarvāḥ kuleṣu samayāni ca<BR>
14,014.017d@001_0055	anvaśāsanta te nityaṃ dharmaputrapriyaṃkarāḥ<BR>
14,014.017d@001_0056	mahākulāni dharmiṣṭhā vardhayanto viśeṣataḥ<BR>
14,014.017d@001_0057	manupraṇītayā vṛttyā te 'nvaśāsan vasuṃdharām<BR>
14,014.017d@001_0058	rājavṛttir hi sā śaśvad dharmiṣṭhābhūn mahītale<BR>
14,014.017d@001_0059	prāyo lokamatis tāta rājavṛttānugāminī<BR>
14,014.017d@001_0060	evaṃ bhāratavarṣaṃ svaṃ rājā svargaṃ surendravat<BR>
14,014.017d@001_0061	śaśāsa viṣṇunā sārdhaṃ gupto gāṇḍīvadhanvanā<BR>
14,015.001	janamejaya uvāca<BR>
14,015.001a	vijite pāṇḍaveyais tu praśānte ca dvijottama<BR>
14,015.001c	rāṣṭre kiṃ cakratur vīrau vāsudevadhanaṃjayau<BR>
14,015.002	vaiśaṃpāyana uvāca<BR>
14,015.002a	vijite pāṇḍaveyais tu praśānte ca viśāṃ pate<BR>
14,015.002c	rāṣṭre babhūvatur hṛṣṭau vāsudevadhanaṃjayau<BR>
14,015.003a	vijahrāte mudā yuktau divi deveśvarāv iva<BR>
14,015.003c	tau vaneṣu vicitreṣu parvatānāṃ ca sānuṣu<BR>
14,015.004a	śaileṣu ramaṇīyeṣu palvaleṣu nadīṣu ca<BR>
14,015.004c	caṅkramyamāṇau saṃhṛṣṭāv aśvināv iva nandane<BR>
14,015.005a	indraprasthe mahātmānau remāte kṛṣṇapāṇḍavau<BR>
14,015.005c	praviśya tāṃ sabhāṃ ramyāṃ vijahrāte ca bhārata<BR>
14,015.006a	tatra yuddhakathāś citrāḥ parikleśāṃś ca pārthiva<BR>
14,015.006c	kathāyoge kathāyoge kathayām āsatus tadā<BR>
14,015.006d*0033_01	kathayām āsa yogena kathayām anupūrvaśaḥ (sic)<BR>
14,015.007a	ṛṣīṇāṃ devatānāṃ ca vaṃśāṃs tāv āhatus tadā<BR>
14,015.007c	prīyamāṇau mahātmānau purāṇāv ṛṣisattamau<BR>
14,015.008a	madhurās tu kathāś citrāś citrārthapadaniścayāḥ<BR>
14,015.008c	niścayajñaḥ sa pārthāya kathayām āsa keśavaḥ<BR>
14,015.009a	putraśokābhisaṃtaptaṃ jñātīnāṃ ca sahasraśaḥ<BR>
14,015.009c	kathābhiḥ śamayām āsa pārthaṃ śaurir janārdanaḥ<BR>
14,015.010a	sa tam āśvāsya vidhivad vidhānajño mahātapāḥ<BR>
14,015.010c	apahṛtyātmano bhāraṃ viśaśrāmeva sātvataḥ<BR>
14,015.011a	tataḥ kathānte govindo guḍākeśam uvāca ha<BR>
14,015.011c	sāntvayañ ślakṣṇayā vācā hetuyuktam idaṃ vacaḥ<BR>
14,015.012a	vijiteyaṃ dharā kṛtsnā savyasācin paraṃtapa<BR>
14,015.012c	tvadbāhubalam āśritya rājñā dharmasutena ha<BR>
14,015.013a	asapatnāṃ mahīṃ bhuṅkte dharmarājo yudhiṣṭhiraḥ<BR>
14,015.013c	bhīmasenaprabhāvena yamayoś ca narottama<BR>
14,015.014a	dharmeṇa rājñā dharmajña prāptaṃ rājyam akaṇṭakam<BR>
14,015.014c	dharmeṇa nihataḥ saṃkhye sa ca rājā suyodhanaḥ<BR>
14,015.015a	adharmarucayo lubdhāḥ sadā cāpriyavādinaḥ<BR>
14,015.015c	dhārtarāṣṭrā durātmānaḥ sānubandhā nipātitāḥ<BR>
14,015.016a	praśāntām akhilāṃ pārtha pṛthivīṃ pṛthivīpatiḥ<BR>
14,015.016c	bhuṅkte dharmasuto rājā tvayā guptaḥ kurūdvaha<BR>
14,015.017a	rame cāhaṃ tvayā sārdham araṇyeṣv api pāṇḍava<BR>
14,015.017c	kim u yatra jano 'yaṃ vai pṛthā cāmitrakarśana<BR>
14,015.018a	yatra dharmasuto rājā yatra bhīmo mahābalaḥ<BR>
14,015.018c	yatra mādravatīputrau ratis tatra parā mama<BR>
14,015.019a	tathaiva svargakalpeṣu sabhoddeśeṣu bhārata<BR>
14,015.019c	ramaṇīyeṣu puṇyeṣu sahitasya tvayānagha<BR>
14,015.020a	kālo mahāṃs tv atīto me śūraputram apaśyataḥ<BR>
14,015.020c	baladevaṃ ca kauravya tathānyān vṛṣṇipuṃgavān<BR>
14,015.021a	so 'haṃ gantum abhīpsāmi purīṃ dvāravatīṃ prati<BR>
14,015.021c	rocatāṃ gamanaṃ mahyaṃ tavāpi puruṣarṣabha<BR>
14,015.022a	ukto bahuvidhaṃ rājā tatra tatra yudhiṣṭhiraḥ<BR>
14,015.022c	sa ha bhīṣmeṇa yady uktam asmābhiḥ śokakārite<BR>
14,015.023a	śiṣṭo yudhiṣṭhiro 'smābhiḥ śāstā sann api pāṇḍavaḥ<BR>
14,015.023c	tena tac ca vacaḥ samyag gṛhītaṃ sumahātmanā<BR>
14,015.024a	dharmaputre hi dharmajñe kṛtajñe satyavādini<BR>
14,015.024c	satyaṃ dharmo matiś cāgryā sthitiś ca satataṃ sthirā<BR>
14,015.025a	tad gatvā taṃ mahātmānaṃ yadi te rocate 'rjuna<BR>
14,015.025c	asmadgamanasaṃyuktaṃ vaco brūhi janādhipam<BR>
14,015.026a	na hi tasyāpriyaṃ kuryāṃ prāṇatyāge 'py upasthite<BR>
14,015.026c	kuto gantuṃ mahābāho purīṃ dvāravatīṃ prati<BR>
14,015.027a	sarvaṃ tv idam ahaṃ pārtha tvatprītihitakāmyayā<BR>
14,015.027c	bravīmi satyaṃ kauravya na mithyaitat kathaṃ cana<BR>
14,015.028a	prayojanaṃ ca nirvṛttam iha vāse mamārjuna<BR>
14,015.028c	dhārtarāṣṭro hato rājā sabalaḥ sapadānugaḥ<BR>
14,015.029a	pṛthivī ca vaśe tāta dharmaputrasya dhīmataḥ<BR>
14,015.029c	sthitā samudravasanā saśailavanakānanā<BR>
14,015.029e	citā ratnair bahuvidhaiḥ kururājasya pāṇḍava<BR>
14,015.030a	dharmeṇa rājā dharmajñaḥ pātu sarvāṃ vasuṃdharām<BR>
14,015.030c	upāsyamāno bahubhiḥ siddhaiś cāpi mahātmabhiḥ<BR>
14,015.030e	stūyamānaś ca satataṃ bandibhir bharatarṣabha<BR>
14,015.031a	tan mayā saha gatvādya rājānaṃ kuruvardhanam<BR>
14,015.031c	āpṛccha kuruśārdūla gamanaṃ dvārakāṃ prati<BR>
14,015.032a	idaṃ śarīraṃ vasu yac ca me gṛhe; niveditaṃ pārtha sadā yudhiṣṭhire<BR>
14,015.032c	priyaś ca mānyaś ca hi me yudhiṣṭhiraḥ; sadā kurūṇām adhipo mahāmatiḥ<BR>
14,015.033a	prayojanaṃ cāpi nivāsakāraṇe; na vidyate me tvad ṛte mahābhuja<BR>
14,015.033c	sthitā hi pṛthvī tava pārtha śāsane; guroḥ suvṛttasya yudhiṣṭhirasya ha<BR>
14,015.034a	itīdam uktaṃ sa tadā mahātmanā; janārdanenāmitavikramo 'rjunaḥ<BR>
14,015.034c	tatheti kṛcchrād iva vācam īrayaj; janārdanaṃ saṃpratipūjya pārthiva<BR>
14,016.001	janamejaya uvāca<BR>
14,016.001a	sabhāyāṃ vasatos tasyāṃ nihatyārīn mahātmanoḥ<BR>
14,016.001c	keśavārjunayoḥ kā nu kathā samabhavad dvija<BR>
14,016.002	vaiśaṃpāyana uvāca<BR>
14,016.002a	kṛṣṇena sahitaḥ pārthaḥ svarājyaṃ prāpya kevalam<BR>
14,016.002c	tasyāṃ sabhāyāṃ ramyāyāṃ vijahāra mudā yutaḥ<BR>
14,016.003a	tataḥ kaṃ cit sabhoddeśaṃ svargoddeśasamaṃ nṛpa<BR>
14,016.003c	yadṛcchayā tau muditau jagmatuḥ svajanāvṛtau<BR>
14,016.004a	tataḥ pratītaḥ kṛṣṇena sahitaḥ pāṇḍavo 'rjunaḥ<BR>
14,016.004c	nirīkṣya tāṃ sabhāṃ ramyām idaṃ vacanam abravīt<BR>
14,016.005a	viditaṃ te mahābāho saṃgrāme samupasthite<BR>
14,016.005c	māhātmyaṃ devakīmātas tac ca te rūpam aiśvaram<BR>
14,016.006a	yat tu tad bhavatā proktaṃ tadā keśava sauhṛdāt<BR>
14,016.006c	tat sarvaṃ puruṣavyāghra naṣṭaṃ me naṣṭacetasaḥ<BR>
14,016.007a	mama kautūhalaṃ tv asti teṣv artheṣu punaḥ prabho<BR>
14,016.007c	bhavāṃś ca dvārakāṃ gantā nacirād iva mādhava<BR>
14,016.008a	evam uktas tataḥ kṛṣṇaḥ phalgunaṃ pratyabhāṣata<BR>
14,016.008c	pariṣvajya mahātejā vacanaṃ vadatāṃ varaḥ<BR>
14,016.009a	śrāvitas tvaṃ mayā guhyaṃ jñāpitaś ca sanātanam<BR>
14,016.009c	dharmaṃ svarūpiṇaṃ pārtha sarvalokāṃś ca śāśvatān<BR>
14,016.010a	abuddhvā yan na gṛhṇīthās tan me sumahad apriyam<BR>
14,016.010b*0034_01	na ca sādya punar bhūyaḥ smṛtir me saṃbhaviṣyati<BR>
14,016.010c	nūnam aśraddadhāno 'si durmedhāś cāsi pāṇḍava<BR>
14,016.010d*0035_01	na ca śakyaḥ punar vaktum aśeṣeṇa dhanaṃjaya<BR>
14,016.011a	sa hi dharmaḥ suparyāpto brahmaṇaḥ padavedane<BR>
14,016.011c	na śakyaṃ tan mayā bhūyas tathā vaktum aśeṣataḥ<BR>
14,016.012a	paraṃ hi brahma kathitaṃ yogayuktena tan mayā<BR>
14,016.012c	itihāsaṃ tu vakṣyāmi tasminn arthe purātanam<BR>
14,016.013a	yathā tāṃ buddhim āsthāya gatim agryāṃ gamiṣyasi<BR>
14,016.013c	śṛṇu dharmabhṛtāṃ śreṣṭha gadataḥ sarvam eva me<BR>
14,016.014a	āgacchad brāhmaṇaḥ kaś cit svargalokād ariṃdama<BR>
14,016.014c	brahmalokāc ca durdharṣaḥ so 'smābhiḥ pūjito 'bhavat<BR>
14,016.014d*0036_01	paripṛṣṭaś ca sa tadā yad āha dvijasattamaḥ<BR>
14,016.015a	asmābhiḥ paripṛṣṭaś ca yad āha bharatarṣabha<BR>
14,016.015c	divyena vidhinā pārtha tac chṛṇuṣvāvicārayan<BR>
14,016.016	brāhmaṇa uvāca<BR>
14,016.016a	mokṣadharmaṃ samāśritya kṛṣṇa yan mānupṛcchasi<BR>
14,016.016c	bhūtānām anukampārthaṃ yan mohacchedanaṃ prabho<BR>
14,016.017a	tat te 'haṃ saṃpravakṣyāmi yathāvan madhusūdana<BR>
14,016.017c	śṛṇuṣvāvahito bhūtvā gadato mama mādhava<BR>
14,016.018a	kaś cid vipras tapoyuktaḥ kāśyapo dharmavittamaḥ<BR>
14,016.018c	āsasāda dvijaṃ kaṃ cid dharmāṇām āgatāgamam<BR>
14,016.019a	gatāgate subahuśo jñānavijñānapāragam<BR>
14,016.019c	lokatattvārthakuśalaṃ jñātāraṃ sukhaduḥkhayoḥ<BR>
14,016.020a	jātīmaraṇatattvajñaṃ kovidaṃ puṇyapāpayoḥ<BR>
14,016.020c	draṣṭāram uccanīcānāṃ karmabhir dehināṃ gatim<BR>
14,016.021a	carantaṃ muktavat siddhaṃ praśāntaṃ saṃyatendriyam<BR>
14,016.021c	dīpyamānaṃ śriyā brāhmyā kramamāṇaṃ ca sarvaśaḥ<BR>
14,016.022a	antardhānagatijñaṃ ca śrutvā tattvena kāśyapaḥ<BR>
14,016.022c	tathaivāntarhitaiḥ siddhair yāntaṃ cakradharaiḥ saha<BR>
14,016.023a	saṃbhāṣamāṇam ekānte samāsīnaṃ ca taiḥ saha<BR>
14,016.023c	yadṛcchayā ca gacchantam asaktaṃ pavanaṃ yathā<BR>
14,016.024a	taṃ samāsādya medhāvī sa tadā dvijasattamaḥ<BR>
14,016.024c	caraṇau dharmakāmo vai tapasvī susamāhitaḥ<BR>
14,016.024e	pratipede yathānyāyaṃ bhaktyā paramayā yutaḥ<BR>
14,016.025a	vismitaś cādbhutaṃ dṛṣṭvā kāśyapas taṃ dvijottamam<BR>
14,016.025c	paricāreṇa mahatā guruṃ vaidyam atoṣayat<BR>
14,016.026a	prītātmā copapannaś ca śrutacāritrasaṃyutaḥ<BR>
14,016.026c	bhāvena toṣayac cainaṃ guruvṛttyā paraṃtapaḥ<BR>
14,016.027a	tasmai tuṣṭaḥ sa śiṣyāya prasanno 'thābravīd guruḥ<BR>
14,016.027c	siddhiṃ parām abhiprekṣya śṛṇu tan me janārdana<BR>
14,016.028a	vividhaiḥ karmabhis tāta puṇyayogaiś ca kevalaiḥ<BR>
14,016.028c	gacchantīha gatiṃ martyā devaloke 'pi ca sthitim<BR>
14,016.029a	na kva cit sukham atyantaṃ na kva cic chāśvatī sthitiḥ<BR>
14,016.029c	sthānāc ca mahato bhraṃśo duḥkhalabdhāt punaḥ punaḥ<BR>
14,016.030a	aśubhā gatayaḥ prāptāḥ kaṣṭā me pāpasevanāt<BR>
14,016.030c	kāmamanyuparītena tṛṣṇayā mohitena ca<BR>
14,016.031a	punaḥ punaś ca maraṇaṃ janma caiva punaḥ punaḥ<BR>
14,016.031c	āhārā vividhā bhuktāḥ pītā nānāvidhāḥ stanāḥ<BR>
14,016.032a	mātaro vividhā dṛṣṭāḥ pitaraś ca pṛthagvidhāḥ<BR>
14,016.032c	sukhāni ca vicitrāṇi duḥkhāni ca mayānagha<BR>
14,016.033a	priyair vivāso bahuśaḥ saṃvāsaś cāpriyaiḥ saha<BR>
14,016.033c	dhananāśaś ca saṃprāpto labdhvā duḥkhena tad dhanam<BR>
14,016.034a	avamānāḥ sukaṣṭāś ca parataḥ svajanāt tathā<BR>
14,016.034c	śārīrā mānasāś cāpi vedanā bhṛśadāruṇāḥ<BR>
14,016.035a	prāptā vimānanāś cogrā vadhabandhāś ca dāruṇāḥ<BR>
14,016.035c	patanaṃ niraye caiva yātanāś ca yamakṣaye<BR>
14,016.036a	jarā rogāś ca satataṃ vāsanāni ca bhūriśaḥ<BR>
14,016.036c	loke 'sminn anubhūtāni dvaṃdvajāni bhṛśaṃ mayā<BR>
14,016.037a	tataḥ kadā cin nirvedān nikārān nikṛtena ca<BR>
14,016.037c	lokatantraṃ parityaktaṃ duḥkhārtena bhṛśaṃ mayā<BR>
14,016.037d*0037_01	loke 'sminn anubhūyāham imaṃ mārgam anuṣṭhitaḥ<BR>
14,016.037e	tataḥ siddhir iyaṃ prāptā prasādād ātmano mayā<BR>
14,016.038a	nāhaṃ punar ihāgantā lokān ālokayāmy aham<BR>
14,016.038c	ā siddher ā prajāsargād ātmano me gatiḥ śubhā<BR>
14,016.039a	upalabdhā dvijaśreṣṭha tatheyaṃ siddhir uttamā<BR>
14,016.039c	itaḥ paraṃ gamiṣyāmi tataḥ parataraṃ punaḥ<BR>
14,016.039e	brahmaṇaḥ padam avyagraṃ mā te bhūd atra saṃśayaḥ<BR>
14,016.040a	nāhaṃ punar ihāgantā martyalokaṃ paraṃtapa<BR>
14,016.040c	prīto 'smi te mahāprājña brūhi kiṃ karavāṇi te<BR>
14,016.041a	yadīpsur upapannas tvaṃ tasya kālo 'yam āgataḥ<BR>
14,016.041c	abhijāne ca tad ahaṃ yadarthaṃ mā tvam āgataḥ<BR>
14,016.041e	acirāt tu gamiṣyāmi yenāhaṃ tvām acūcudam<BR>
14,016.042a	bhṛśaṃ prīto 'smi bhavataś cāritreṇa vicakṣaṇa<BR>
14,016.042c	paripṛccha yāvad bhavate bhāṣeyaṃ yat tavepsitam<BR>
14,016.043a	bahu manye ca te buddhiṃ bhṛśaṃ saṃpūjayāmi ca<BR>
14,016.043c	yenāhaṃ bhavatā buddho medhāvī hy asi kāśyapa<BR>
14,017.001	vāsudeva uvāca<BR>
14,017.001a	tatas tasyopasaṃgṛhya pādau praśnān sudurvacān<BR>
14,017.001c	papraccha tāṃś ca sarvān sa prāha dharmabhṛtāṃ varaḥ<BR>
14,017.002	kāśyapa uvāca<BR>
14,017.002a	kathaṃ śarīraṃ cyavate kathaṃ caivopapadyate<BR>
14,017.002c	kathaṃ kaṣṭāc ca saṃsārāt saṃsaran parimucyate<BR>
14,017.003a	ātmānaṃ vā kathaṃ yuktvā tac charīraṃ vimuñcati<BR>
14,017.003c	śarīrataś ca nirmuktaḥ katham anyat prapadyate<BR>
14,017.004a	kathaṃ śubhāśubhe cāyaṃ karmaṇī svakṛte naraḥ<BR>
14,017.004c	upabhuṅkte kva vā karma videhasyopatiṣṭhati<BR>
14,017.005	brāhmaṇa uvāca<BR>
14,017.005a	evaṃ saṃcoditaḥ siddhaḥ praśnāṃs tān pratyabhāṣata<BR>
14,017.005c	ānupūrvyeṇa vārṣṇeya yathā tan me vacaḥ śṛṇu<BR>
14,017.005d*0038_00	siddhaḥ<BR>
14,017.005d*0038_01	asminn evāśubhaphalā āyuṣyās tu kriyāḥ smṛtāḥ<BR>
14,017.006	siddha uvāca<BR>
14,017.006a	āyuḥkīrtikarāṇīha yāni karmāṇi sevate<BR>
14,017.006c	śarīragrahaṇe 'nyasmiṃs teṣu kṣīṇeṣu sarvaśaḥ<BR>
14,017.007a	āyuḥkṣayaparītātmā viparītāni sevate<BR>
14,017.007c	buddhir vyāvartate cāsya vināśe pratyupasthite<BR>
14,017.008a	sattvaṃ balaṃ ca kālaṃ cāpy aviditvātmanas tathā<BR>
14,017.008c	ativelam upāśnāti tair viruddhāny anātmavān<BR>
14,017.009a	yadāyam atikaṣṭāni sarvāṇy upaniṣevate<BR>
14,017.009c	atyartham api vā bhuṅkte na vā bhuṅkte kadā cana<BR>
14,017.010a	duṣṭānnaṃ viṣamānnaṃ ca so 'nyonyena virodhi ca<BR>
14,017.010c	guru vāpi samaṃ bhuṅkte nātijīrṇe 'pi vā punaḥ<BR>
14,017.011a	vyāyāmam atimātraṃ vā vyavāyaṃ copasevate<BR>
14,017.011c	satataṃ karmalobhād vā prāptaṃ vegavidhāraṇam<BR>
14,017.012a	rasātiyuktam annaṃ vā divāsvapnaṃ niṣevate<BR>
14,017.012c	apakvānāgate kāle svayaṃ doṣān prakopayan<BR>
14,017.013a	svadoṣakopanād rogaṃ labhate maraṇāntikam<BR>
14,017.013c	atha codbandhanādīni parītāni vyavasyati<BR>
14,017.014a	tasya taiḥ kāraṇair jantoḥ śarīrāc cyavate yathā<BR>
14,017.014c	jīvitaṃ procyamānaṃ tad yathāvad upadhāraya<BR>
14,017.015a	ūṣmā prakupitaḥ kāye tīvravāyusamīritaḥ<BR>
14,017.015c	śarīram anuparyeti sarvān prāṇān ruṇaddhi vai<BR>
14,017.016a	atyarthaṃ balavān ūṣmā śarīre parikopitaḥ<BR>
14,017.016c	bhinatti jīvasthānāni tāni marmāṇi viddhi ca<BR>
14,017.017a	tataḥ savedanaḥ sadyo jīvaḥ pracyavate kṣaran<BR>
14,017.017c	śarīraṃ tyajate jantuś chidyamāneṣu marmasu<BR>
14,017.017e	vedanābhiḥ parītātmā tad viddhi dvijasattama<BR>
14,017.018a	jātīmaraṇasaṃvignāḥ satataṃ sarvajantavaḥ<BR>
14,017.018c	dṛśyante saṃtyajantaś ca śarīrāṇi dvijarṣabha<BR>
14,017.019a	garbhasaṃkramaṇe cāpi marmaṇām atisarpaṇe<BR>
14,017.019c	tādṛśīm eva labhate vedanāṃ mānavaḥ punaḥ<BR>
14,017.020a	bhinnasaṃdhir atha kledam adbhiḥ sa labhate naraḥ<BR>
14,017.020c	yathā pañcasu bhūteṣu saṃśritatvaṃ nigacchati<BR>
14,017.020e	śaityāt prakupitaḥ kāye tīvravāyusamīritaḥ<BR>
14,017.021a	yaḥ sa pañcasu bhūteṣu prāṇāpāne vyavasthitaḥ<BR>
14,017.021c	sa gacchaty ūrdhvago vāyuḥ kṛcchrān muktvā śarīriṇam<BR>
14,017.022a	śarīraṃ ca jahāty eva nirucchvāsaś ca dṛśyate<BR>
14,017.022c	nirūṣmā sa nirucchvāso niḥśrīko gatacetanaḥ<BR>
14,017.023a	brahmaṇā saṃparityakto mṛta ity ucyate naraḥ<BR>
14,017.023c	srotobhir yair vijānāti indriyārthāñ śarīrabhṛt<BR>
14,017.023e	tair eva na vijānāti prāṇam āhārasaṃbhavam<BR>
14,017.024a	tatraiva kurute kāye yaḥ sa jīvaḥ sanātanaḥ<BR>
14,017.024c	teṣāṃ yad yad bhaved yuktaṃ saṃnipāte kva cit kva cit<BR>
14,017.024e	tat tan marma vijānīhi śāstradṛṣṭaṃ hi tat tathā<BR>
14,017.025a	teṣu marmasu bhinneṣu tataḥ sa samudīrayan<BR>
14,017.025c	āviśya hṛdayaṃ jantoḥ sattvaṃ cāśu ruṇaddhi vai<BR>
14,017.025e	tataḥ sa cetano jantur nābhijānāti kiṃ cana<BR>
14,017.026a	tamasā saṃvṛtajñānaḥ saṃvṛteṣv atha marmasu<BR>
14,017.026c	sa jīvo niradhiṣṭhānaś cāvyate mātariśvanā<BR>
14,017.027a	tataḥ sa taṃ mahocchvāsaṃ bhṛśam ucchvasya dāruṇam<BR>
14,017.027c	niṣkrāman kampayaty āśu tac charīram acetanam<BR>
14,017.028a	sa jīvaḥ pracyutaḥ kāyāt karmabhiḥ svaiḥ samāvṛtaḥ<BR>
14,017.028c	aṅkitaḥ svaiḥ śubhaiḥ puṇyaiḥ pāpair vāpy upapadyate<BR>
14,017.029a	brāhmaṇā jñānasaṃpannā yathāvac chrutaniścayāḥ<BR>
14,017.029c	itaraṃ kṛtapuṇyaṃ vā taṃ vijānanti lakṣaṇaiḥ<BR>
14,017.030a	yathāndhakāre khadyotaṃ līyamānaṃ tatas tataḥ<BR>
14,017.030c	cakṣuṣmantaḥ prapaśyanti tathā taṃ jñānacakṣuṣaḥ<BR>
14,017.031a	paśyanty evaṃvidhāḥ siddhā jīvaṃ divyena cakṣuṣā<BR>
14,017.031c	cyavantaṃ jāyamānaṃ ca yoniṃ cānupraveśitam<BR>
14,017.032a	tasya sthānāni dṛṣṭāni trividhānīha śāstrataḥ<BR>
14,017.032c	karmabhūmir iyaṃ bhūmir yatra tiṣṭhanti jantavaḥ<BR>
14,017.033a	tataḥ śubhāśubhaṃ kṛtvā labhante sarvadehinaḥ<BR>
14,017.033c	ihaivoccāvacān bhogān prāpnuvanti svakarmabhiḥ<BR>
14,017.034a	ihaivāśubhakarmā tu karmabhir nirayaṃ gataḥ<BR>
14,017.034c	avāk sa niraye pāpo mānavaḥ pacyate bhṛśam<BR>
14,017.034d*0039_01	arvāg gatir iyaṃ kaṣṭā yatra pacyanti mānavāḥ<BR>
14,017.034e	tasmāt sudurlabho mokṣa ātmā rakṣyo bhṛśaṃ tataḥ<BR>
14,017.035a	ūrdhvaṃ tu jantavo gatvā yeṣu sthāneṣv avasthitāḥ<BR>
14,017.035c	kīrtyamānāni tānīha tattvataḥ saṃnibodha me<BR>
14,017.035e	tac chrutvā naiṣṭhikīṃ buddhiṃ budhyethāḥ karmaniścayāt<BR>
14,017.036a	tārārūpāṇi sarvāṇi yac caitac candramaṇḍalam<BR>
14,017.036c	yac ca vibhrājate loke svabhāsā sūryamaṇḍalam<BR>
14,017.036e	sthānāny etāni jānīhi narāṇāṃ puṇyakarmaṇām<BR>
14,017.037a	karmakṣayāc ca te sarve cyavante vai punaḥ punaḥ<BR>
14,017.037c	tatrāpi ca viśeṣo 'sti divi nīcoccamadhyamaḥ<BR>
14,017.038a	na tatrāpy asti saṃtoṣo dṛṣṭvā dīptatarāṃ śriyam<BR>
14,017.038c	ity etā gatayaḥ sarvāḥ pṛthaktve samudīritāḥ<BR>
14,017.039a	upapattiṃ tu garbhasya vakṣyāmy aham ataḥ param<BR>
14,017.039c	yathāvat tāṃ nigadataḥ śṛṇuṣvāvahito dvija<BR>
14,018.001	brāhmaṇa uvāca<BR>
14,018.001a	śubhānām aśubhānāṃ ca neha nāśo 'sti karmaṇām<BR>
14,018.001c	prāpya prāpya tu pacyante kṣetraṃ kṣetraṃ tathā tathā<BR>
14,018.002a	yathā prasūyamānas tu phalī dadyāt phalaṃ bahu<BR>
14,018.002c	tathā syād vipulaṃ puṇyaṃ śuddhena manasā kṛtam<BR>
14,018.003a	pāpaṃ cāpi tathaiva syāt pāpena manasā kṛtam<BR>
14,018.003c	purodhāya mano hīha karmaṇy ātmā pravartate<BR>
14,018.004a	yathā karmasamādiṣṭaṃ kāmamanyusamāvṛtaḥ<BR>
14,018.004c	naro garbhaṃ praviśati tac cāpi śṛṇu cottaram<BR>
14,018.005a	śukraṃ śoṇitasaṃsṛṣṭaṃ striyā garbhāśayaṃ gatam<BR>
14,018.005c	kṣetraṃ karmajam āpnoti śubhaṃ vā yadi vāśubham<BR>
14,018.006a	saukṣmyād avyaktabhāvāc ca na sa kva cana sajjate<BR>
14,018.006c	saṃprāpya brahmaṇaḥ kāyaṃ tasmāt tad brahma śāśvatam<BR>
14,018.006e	tad bījaṃ sarvabhūtānāṃ tena jīvanti jantavaḥ<BR>
14,018.007a	sa jīvaḥ sarvagātrāṇi garbhasyāviśya bhāgaśaḥ<BR>
14,018.007c	dadhāti cetasā sadyaḥ prāṇasthāneṣv avasthitaḥ<BR>
14,018.007e	tataḥ spandayate 'ṅgāni sa garbhaś cetanānvitaḥ<BR>
14,018.008a	yathā hi lohaniṣyando niṣikto bimbavigraham<BR>
14,018.008c	upaiti tadvaj jānīhi garbhe jīvapraveśanam<BR>
14,018.009a	lohapiṇḍaṃ yathā vahniḥ praviśaty abhitāpayan<BR>
14,018.009c	tathā tvam api jānīhi garbhe jīvopapādanam<BR>
14,018.010a	yathā ca dīpaḥ śaraṇaṃ dīpyamānaḥ prakāśayet<BR>
14,018.010c	evam eva śarīrāṇi prakāśayati cetanā<BR>
14,018.011a	yad yac ca kurute karma śubhaṃ vā yadi vāśubham<BR>
14,018.011c	pūrvadehakṛtaṃ sarvam avaśyam upabhujyate<BR>
14,018.012a	tatas tat kṣīyate caiva punaś cānyat pracīyate<BR>
14,018.012c	yāvat tan mokṣayogasthaṃ dharmaṃ naivāvabudhyate<BR>
14,018.013a	tatra dharmaṃ pravakṣyāmi sukhī bhavati yena vai<BR>
14,018.013c	āvartamāno jātīṣu tathānyonyāsu sattama<BR>
14,018.013d*0040_01	śubhapradāni yāny āhus tāni kuryāc ca buddhimān<BR>
14,018.014a	dānaṃ vrataṃ brahmacaryaṃ yathoktavratadhāraṇam<BR>
14,018.014c	damaḥ praśāntatā caiva bhūtānāṃ cānukampanam<BR>
14,018.015a	saṃyamaś cānṛśaṃsyaṃ ca parasvādānavarjanam<BR>
14,018.015c	vyalīkānām akaraṇaṃ bhūtānāṃ yatra sā bhuvi<BR>
14,018.016a	mātāpitroś ca śuśrūṣā devatātithipūjanam<BR>
14,018.016c	gurupūjā ghṛṇā śaucaṃ nityam indriyasaṃyamaḥ<BR>
14,018.017a	pravartanaṃ śubhānāṃ ca tat satāṃ vṛttam ucyate<BR>
14,018.017b*0041_01	sadbhir ācarito dharmaḥ sadācāre pratiṣṭhitaḥ<BR>
14,018.017b*0041_02	ubhayārtho bhavaty eva svargārtho mokṣadas tathā<BR>
14,018.017c	tato dharmaḥ prabhavati yaḥ prajāḥ pāti śāśvatīḥ<BR>
14,018.018a	evaṃ satsu sadā paśyet tatra hy eṣā dhruvā sthitiḥ<BR>
14,018.018c	ācāro dharmam ācaṣṭe yasmin santo vyavasthitāḥ<BR>
14,018.019a	teṣu tad dharmanikṣiptaṃ yaḥ sa dharmaḥ sanātanaḥ<BR>
14,018.019c	yas taṃ samabhipadyeta na sa durgatim āpnuyāt<BR>
14,018.020a	ato niyamyate lokaḥ pramuhya dharmavartmasu<BR>
14,018.020c	yas tu yogī ca muktaś ca sa etebhyo viśiṣyate<BR>
14,018.021a	vartamānasya dharmeṇa puruṣasya yathā tathā<BR>
14,018.021c	saṃsāratāraṇaṃ hy asya kālena mahatā bhavet<BR>
14,018.022a	evaṃ pūrvakṛtaṃ karma sarvo jantur niṣevate<BR>
14,018.022c	sarvaṃ tat kāraṇaṃ yena nikṛto 'yam ihāgataḥ<BR>
14,018.023a	śarīragrahaṇaṃ cāsya kena pūrvaṃ prakalpitam<BR>
14,018.023c	ity evaṃ saṃśayo loke tac ca vakṣyāmy ataḥ param<BR>
14,018.024a	śarīram ātmanaḥ kṛtvā sarvabhūtapitāmahaḥ<BR>
14,018.024c	trailokyam asṛjad brahmā kṛtsnaṃ sthāvarajaṅgamam<BR>
14,018.025a	tataḥ pradhānam asṛjac cetanā sā śarīriṇām<BR>
14,018.025c	yayā sarvam idaṃ vyāptaṃ yāṃ loke paramāṃ viduḥ<BR>
14,018.026a	iha tat kṣaram ity uktaṃ paraṃ tv amṛtam akṣaram<BR>
14,018.026c	trayāṇāṃ mithunaṃ sarvam ekaikasya pṛthak pṛthak<BR>
14,018.027a	asṛjat sarvabhūtāni pūrvasṛṣṭaḥ prajāpatiḥ<BR>
14,018.027c	sthāvarāṇi ca bhūtāni ity eṣā paurvikī śrutiḥ<BR>
14,018.028a	tasya kālaparīmāṇam akarot sa pitāmahaḥ<BR>
14,018.028c	bhūteṣu parivṛttiṃ ca punarāvṛttim eva ca<BR>
14,018.029a	yathātra kaś cin medhāvī dṛṣṭātmā pūrvajanmani<BR>
14,018.029c	yat pravakṣyāmi tat sarvaṃ yathāvad upapadyate<BR>
14,018.030a	sukhaduḥkhe sadā samyag anitye yaḥ prapaśyati<BR>
14,018.030c	kāyaṃ cāmedhyasaṃghātaṃ vināśaṃ karmasaṃhitam<BR>
14,018.031a	yac ca kiṃ cit sukhaṃ tac ca sarvaṃ duḥkham iti smaran<BR>
14,018.031c	saṃsārasāgaraṃ ghoraṃ tariṣyati sudustaram<BR>
14,018.032a	jātīmaraṇarogaiś ca samāviṣṭaḥ pradhānavit<BR>
14,018.032c	cetanāvatsu caitanyaṃ samaṃ bhūteṣu paśyati<BR>
14,018.033a	nirvidyate tataḥ kṛtsnaṃ mārgamāṇaḥ paraṃ padam<BR>
14,018.033c	tasyopadeśaṃ vakṣyāmi yāthātathyena sattama<BR>
14,018.034a	śāśvatasyāvyayasyātha padasya jñānam uttamam<BR>
14,018.034c	procyamānaṃ mayā vipra nibodhedam aśeṣataḥ<BR>
14,019.001	brāhmaṇa uvāca<BR>
14,019.001a	yaḥ syād ekāyane līnas tūṣṇīṃ kiṃ cid acintayan<BR>
14,019.001c	pūrvaṃ pūrvaṃ parityajya sa nirārambhako bhavet<BR>
14,019.002a	sarvamitraḥ sarvasahaḥ samarakto jitendriyaḥ<BR>
14,019.002c	vyapetabhayamanyuś ca kāmahā mucyate naraḥ<BR>
14,019.003a	ātmavat sarvabhūteṣu yaś caren niyataḥ śuciḥ<BR>
14,019.003b*0042_01	nityam eva yathānyāyaṃ yaś caren niyatendriyaḥ<BR>
14,019.003c	amānī nirabhīmānaḥ sarvato mukta eva saḥ<BR>
14,019.004a	jīvitaṃ maraṇaṃ cobhe sukhaduḥkhe tathaiva ca<BR>
14,019.004c	lābhālābhe priyadveṣye yaḥ samaḥ sa ca mucyate<BR>
14,019.005a	na kasya cit spṛhayate nāvajānāti kiṃ cana<BR>
14,019.005c	nirdvaṃdvo vītarāgātmā sarvato mukta eva saḥ<BR>
14,019.006a	anamitro 'tha nirbandhur anapatyaś ca yaḥ kva cit<BR>
14,019.006c	tyaktadharmārthakāmaś ca nirākāṅkṣī sa mucyate<BR>
14,019.007a	naiva dharmī na cādharmī pūrvopacitahā ca yaḥ<BR>
14,019.007c	dhātukṣayapraśāntātmā nirdvaṃdvaḥ sa vimucyate<BR>
14,019.008a	akarmā cāvikāṅkṣaś ca paśyañ jagad aśāśvatam<BR>
14,019.008c	asvastham avaśaṃ nityaṃ janmasaṃsāramohitam<BR>
14,019.009a	vairāgyabuddhiḥ satataṃ tāpadoṣavyapekṣakaḥ<BR>
14,019.009c	ātmabandhavinirmokṣaṃ sa karoty acirād iva<BR>
14,019.010a	agandharasam asparśam aśabdam aparigraham<BR>
14,019.010c	arūpam anabhijñeyaṃ dṛṣṭvātmānaṃ vimucyate<BR>
14,019.011a	pañcabhūtaguṇair hīnam amūrtimad alepakam<BR>
14,019.011c	aguṇaṃ guṇabhoktāraṃ yaḥ paśyati sa mucyate<BR>
14,019.012a	vihāya sarvasaṃkalpān buddhyā śārīramānasān<BR>
14,019.012c	śanair nirvāṇam āpnoti nirindhana ivānalaḥ<BR>
14,019.012d*0043_01	sarvasaṃsthānanirmukto nirmamo niṣparigrahaḥ<BR>
14,019.012d*0043_02	upaśāmyendriyagrāmaṃ yaś caren mukta eva saḥ<BR>
14,019.013a	vimuktaḥ sarvasaṃskārais tato brahma sanātanam<BR>
14,019.013c	param āpnoti saṃśāntam acalaṃ divyam akṣaram<BR>
14,019.014a	ataḥ paraṃ pravakṣyāmi yogaśāstram anuttamam<BR>
14,019.014c	yaj jñātvā siddham ātmānaṃ loke paśyanti yoginaḥ<BR>
14,019.015a	tasyopadeśaṃ paśyāmi yathāvat tan nibodha me<BR>
14,019.015c	yair dvāraiś cārayan nityaṃ paśyaty ātmānam ātmani<BR>
14,019.016a	indriyāṇi tu saṃhṛtya mana ātmani dhārayet<BR>
14,019.016c	tīvraṃ taptvā tapaḥ pūrvaṃ tato yoktum upakramet<BR>
14,019.017a	tapasvī tyaktasaṃkalpo dambhāhaṃkāravarjitaḥ<BR>
14,019.017c	manīṣī manasā vipraḥ paśyaty ātmānam ātmani<BR>
14,019.018a	sa cec chaknoty ayaṃ sādhur yoktum ātmānam ātmani<BR>
14,019.018c	tata ekāntaśīlaḥ sa paśyaty ātmānam ātmani<BR>
14,019.019a	saṃyataḥ satataṃ yukta ātmavān vijitendriyaḥ<BR>
14,019.019c	tathāyam ātmanātmānaṃ sādhu yuktaḥ prapaśyati<BR>
14,019.020a	yathā hi puruṣaḥ svapne dṛṣṭvā paśyaty asāv iti<BR>
14,019.020c	tathārūpam ivātmānaṃ sādhu yuktaḥ prapaśyati<BR>
14,019.021a	iṣīkāṃ vā yathā muñjāt kaś cin nirhṛtya darśayet<BR>
14,019.021c	yogī niṣkṛṣṭam ātmānaṃ tathā saṃpaśyate tanau<BR>
14,019.022a	muñjaṃ śarīraṃ tasyāhur iṣīkām ātmani śritām<BR>
14,019.022c	etan nidarśanaṃ proktaṃ yogavidbhir anuttamam<BR>
14,019.023a	yadā hi yuktam ātmānaṃ samyak paśyati dehabhṛt<BR>
14,019.023c	tadāsya neśate kaś cit trailokyasyāpi yaḥ prabhuḥ<BR>
14,019.024a	anyonyāś caiva tanavo yatheṣṭaṃ pratipadyate<BR>
14,019.024b*0044_01	samyag yuktvā sa ātmānam ātmany evāvatiṣṭhate<BR>
14,019.024c	vinivṛtya jarāmṛtyū na hṛṣyati na śocati<BR>
14,019.025a	devānām api devatvaṃ yuktaḥ kārayate vaśī<BR>
14,019.025c	brahma cāvyayam āpnoti hitvā deham aśāśvatam<BR>
14,019.026a	vinaśyatsv api lokeṣu na bhayaṃ tasya jāyate<BR>
14,019.026c	kliśyamāneṣu bhūteṣu na sa kliśyati kena cit<BR>
14,019.027a	duḥkhaśokamayair ghoraiḥ saṅgasnehasamudbhavaiḥ<BR>
14,019.027c	na vicālyeta yuktātmā niḥspṛhaḥ śāntamānasaḥ<BR>
14,019.028a	nainaṃ śastrāṇi vidhyante na mṛtyuś cāsya vidyate<BR>
14,019.028c	nātaḥ sukhataraṃ kiṃ cil loke kva cana vidyate<BR>
14,019.028d*0045_01	sadaiva muktasaṃsāro bhavaty ātmani yogataḥ<BR>
14,019.029a	samyag yuktvā yadātmānam ātmany eva prapaśyati<BR>
14,019.029b*0046_01	vinivṛttajarāduḥkhaḥ sukhaṃ svapiti cāpi saḥ<BR>
14,019.029b*0047_01	dehān yatheṣṭam abhyeti hitvemāṃ mānuṣīṃ tanum<BR>
14,019.029c	tadaiva na spṛhayate sākṣād api śatakratoḥ<BR>
14,019.030a	nirvedas tu na gantavyo yuñjānena kathaṃ cana<BR>
14,019.030c	yogam ekāntaśīlas tu yathā yuñjīta tac chṛṇu<BR>
14,019.031a	dṛṣṭapūrvāṃ diśaṃ cintya yasmin saṃnivaset pure<BR>
14,019.031c	purasyābhyantare tasya manaś cāryaṃ na bāhyataḥ<BR>
14,019.032a	purasyābhyantare tiṣṭhan yasminn āvasathe vaset<BR>
14,019.032c	tasminn āvasathe dhāryaṃ sabāhyābhyantaraṃ manaḥ<BR>
14,019.033a	pracintyāvasathaṃ kṛtsnaṃ yasmin kāye 'vatiṣṭhate<BR>
14,019.033c	tasmin kāye manaś cāryaṃ na kathaṃ cana bāhyataḥ<BR>
14,019.034a	saṃniyamyendriyagrāmaṃ nirghoṣe nirjane vane<BR>
14,019.034c	kāyam abhyantaraṃ kṛtsnam ekāgraḥ paricintayet<BR>
14,019.035a	dantāṃs tālu ca jihvāṃ ca galaṃ grīvāṃ tathaiva ca<BR>
14,019.035c	hṛdayaṃ cintayec cāpi tathā hṛdayabandhanam<BR>
14,019.036a	ity uktaḥ sa mayā śiṣyo medhāvī madhusūdana<BR>
14,019.036c	papraccha punar evemaṃ mokṣadharmaṃ sudurvacam<BR>
14,019.037a	bhuktaṃ bhuktaṃ katham idam annaṃ koṣṭhe vipacyate<BR>
14,019.037c	kathaṃ rasatvaṃ vrajati śoṇitaṃ jāyate katham<BR>
14,019.037e	tathā māṃsaṃ ca medaś ca snāyvasthīni ca poṣati<BR>
14,019.038a	katham etāni sarvāṇi śarīrāṇi śarīriṇām<BR>
14,019.038c	vardhante vardhamānasya vardhate ca kathaṃ balam<BR>
14,019.038e	nirojasāṃ niṣkramaṇaṃ malānāṃ ca pṛthak pṛthak<BR>
14,019.039a	kuto vāyaṃ praśvasiti ucchvasity api vā punaḥ<BR>
14,019.039c	kaṃ ca deśam adhiṣṭhāya tiṣṭhaty ātmāyam ātmani<BR>
14,019.040a	jīvaḥ kāyaṃ vahati cec ceṣṭayānaḥ kalevaram<BR>
14,019.040c	kiṃvarṇaṃ kīdṛśaṃ caiva niveśayati vai manaḥ<BR>
14,019.040e	yāthātathyena bhagavan vaktum arhasi me 'nagha<BR>
14,019.041a	iti saṃparipṛṣṭo 'haṃ tena vipreṇa mādhava<BR>
14,019.041c	pratyabruvaṃ mahābāho yathāśrutam ariṃdama<BR>
14,019.042a	yathā svakoṣṭhe prakṣipya koṣṭhaṃ bhāṇḍamanā bhavet<BR>
14,019.042c	tathā svakāye prakṣipya mano dvārair aniścalaiḥ<BR>
14,019.042e	ātmānaṃ tatra mārgeta pramādaṃ parivarjayet<BR>
14,019.043a	evaṃ satatam udyuktaḥ prītātmā nacirād iva<BR>
14,019.043c	āsādayati tad brahma yad dṛṣṭvā syāt pradhānavit<BR>
14,019.044a	na tv asau cakṣuṣā grāhyo na ca sarvair apīndriyaiḥ<BR>
14,019.044c	manasaiva pradīpena mahān ātmani dṛśyate<BR>
14,019.045a	sarvataḥpāṇipādaṃ taṃ sarvatokṣiśiromukham<BR>
14,019.045b*0048_01	sarvataḥśrutimaṃl loke sarvam āvṛtya tiṣṭhati<BR>
14,019.045c	jīvo niṣkrāntam ātmānaṃ śarīrāt saṃprapaśyati<BR>
14,019.046a	sa tad utsṛjya dehaṃ svaṃ dhārayan brahma kevalam<BR>
14,019.046c	ātmānam ālokayati manasā prahasann iva<BR>
14,019.046d*0049_01	tad evam āśrayaṃ kṛtvā mokṣaṃ yāti tato mayi<BR>
14,019.047a	idaṃ sarvarahasyaṃ te mayoktaṃ dvijasattama<BR>
14,019.047c	āpṛcche sādhayiṣyāmi gaccha śiṣya yathāsukham<BR>
14,019.048a	ity uktaḥ sa tadā kṛṣṇa mayā śiṣyo mahātapāḥ<BR>
14,019.048c	agacchata yathākāmaṃ brāhmaṇaś chinnasaṃśayaḥ<BR>
14,019.049	vāsudeva uvāca<BR>
14,019.049a	ity uktvā sa tadā vākyaṃ māṃ pārtha dvijapuṃgavaḥ<BR>
14,019.049c	mokṣadharmāśritaḥ samyak tatraivāntaradhīyata<BR>
14,019.050a	kaccid etat tvayā pārtha śrutam ekāgracetasā<BR>
14,019.050c	tadāpi hi rathasthas tvaṃ śrutavān etad eva hi<BR>
14,019.051a	naitat pārtha suvijñeyaṃ vyāmiśreṇeti me matiḥ<BR>
14,019.051c	nareṇākṛtasaṃjñena vidagdhenākṛtātmanā<BR>
14,019.052a	surahasyam idaṃ proktaṃ devānāṃ bharatarṣabha<BR>
14,019.052c	kaccin nedaṃ śrutaṃ pārtha martyenānyena kena cit<BR>
14,019.053a	na hy etac chrotum arho 'nyo manuṣyas tvām ṛte 'nagha<BR>
14,019.053c	naitad adya suvijñeyaṃ vyāmiśreṇāntarātmanā<BR>
14,019.054a	kriyāvadbhir hi kaunteya devalokaḥ samāvṛtaḥ<BR>
14,019.054c	na caitad iṣṭaṃ devānāṃ martyai rūpanivartanam<BR>
14,019.055a	parā hi sā gatiḥ pārtha yat tad brahma sanātanam<BR>
14,019.055c	yatrāmṛtatvaṃ prāpnoti tyaktvā duḥkhaṃ sadā sukhī<BR>
14,019.056a	evaṃ hi dharmam āsthāya ye 'pi syuḥ pāpayonayaḥ<BR>
14,019.056c	striyo vaiśyās tathā śūdrās te 'pi yānti parāṃ gatim<BR>
14,019.057a	kiṃ punar brāhmaṇāḥ pārtha kṣatriyā vā bahuśrutāḥ<BR>
14,019.057c	svadharmaratayo nityaṃ brahmalokaparāyaṇāḥ<BR>
14,019.058a	hetumac caitad uddiṣṭam upāyāś cāsya sādhane<BR>
14,019.058c	siddheḥ phalaṃ ca mokṣaś ca duḥkhasya ca vinirṇayaḥ<BR>
14,019.058e	ataḥ paraṃ sukhaṃ tv anyat kiṃ nu syād bharatarṣabha<BR>
14,019.059a	śrutavāñ śraddadhānaś ca parākrāntaś ca pāṇḍava<BR>
14,019.059c	yaḥ parityajate martyo lokatantram asāravat<BR>
14,019.059e	etair upāyaiḥ sa kṣipraṃ parāṃ gatim avāpnuyāt<BR>
14,019.060a	etāvad eva vaktavyaṃ nāto bhūyo 'sti kiṃ cana<BR>
14,019.060c	ṣaṇmāsān nityayuktasya yogaḥ pārtha pravartate<BR>
14,020.001	vāsudeva uvāca<BR>
14,020.001a	atrāpy udāharantīmam itihāsaṃ purātanam<BR>
14,020.001c	daṃpatyoḥ pārtha saṃvādam abhayaṃ nāma nāmataḥ<BR>
14,020.002a	brāhmaṇī brāhmaṇaṃ kaṃ cij jñānavijñānapāragam<BR>
14,020.002c	dṛṣṭvā vivikta āsīnaṃ bhāryā bhartāram abravīt<BR>
14,020.003a	kaṃ nu lokaṃ gamiṣyāmi tvām ahaṃ patim āśritā<BR>
14,020.003c	nyastakarmāṇam āsīnaṃ kīnāśam avicakṣaṇam<BR>
14,020.004a	bhāryāḥ patikṛtāṃl lokān āpnuvantīti naḥ śrutam<BR>
14,020.004c	tvām ahaṃ patim āsādya kāṃ gamiṣyāmi vai gatim<BR>
14,020.005a	evam uktaḥ sa śāntātmā tām uvāca hasann iva<BR>
14,020.005c	subhage nābhyasūyāmi vākyasyāsya tavānaghe<BR>
14,020.006a	grāhyaṃ dṛśyaṃ ca śrāvyaṃ ca yad idaṃ karma vidyate<BR>
14,020.006c	etad eva vyavasyanti karma karmeti karmiṇaḥ<BR>
14,020.007a	moham eva niyacchanti karmaṇā jñānavarjitāḥ<BR>
14,020.007c	naiṣkarmyaṃ na ca loke 'smin maurtam ity upalabhyate<BR>
14,020.008a	karmaṇā manasā vācā śubhaṃ vā yadi vāśubham<BR>
14,020.008c	janmādimūrtibhedānāṃ karma bhūteṣu vartate<BR>
14,020.009a	rakṣobhir vadhyamāneṣu dṛśyadravyeṣu karmasu<BR>
14,020.009c	ātmastham ātmanā tena dṛṣṭam āyatanaṃ mayā<BR>
14,020.010a	yatra tad brahma nirdvaṃdvaṃ yatra somaḥ sahāgninā<BR>
14,020.010c	vyavāyaṃ kurute nityaṃ dhīro bhūtāni dhārayan<BR>
14,020.011a	yatra brahmādayo yuktās tad akṣaram upāsate<BR>
14,020.011c	vidvāṃsaḥ suvratā yatra śāntātmāno jitendriyāḥ<BR>
14,020.012a	ghrāṇena na tad āghreyaṃ na tad ādyaṃ ca jihvayā<BR>
14,020.012c	sparśena ca na tat spṛśyaṃ manasā tv eva gamyate<BR>
14,020.013a	cakṣuṣā na viṣahyaṃ ca yat kiṃ cic chravaṇāt param<BR>
14,020.013c	agandham arasasparśam arūpāśabdam avyayam<BR>
14,020.014a	yataḥ pravartate tantraṃ yatra ca pratitiṣṭhati<BR>
14,020.014c	prāṇo 'pānaḥ samānaś ca vyānaś codāna eva ca<BR>
14,020.015a	tata eva pravartante tam eva praviśanti ca<BR>
14,020.015c	samānavyānayor madhye prāṇāpānau viceratuḥ<BR>
14,020.016a	tasmin supte pralīyete samāno vyāna eva ca<BR>
14,020.016c	apānaprāṇayor madhye udāno vyāpya tiṣṭhati<BR>
14,020.016e	tasmāc chayānaṃ puruṣaṃ prāṇāpānau na muñcataḥ<BR>
14,020.017a	prāṇān āyamyate yena tam udānaṃ pracakṣate<BR>
14,020.017c	tasmāt tapo vyavasyanti tadbhavaṃ brahmavādinaḥ<BR>
14,020.018a	teṣām anyonyabhakṣāṇāṃ sarveṣāṃ dehacāriṇām<BR>
14,020.018c	agnir vaiśvānaro madhye saptadhā vihito 'ntarā<BR>
14,020.019a	ghrāṇaṃ jihvā ca cakṣuś ca tvak ca śrotraṃ ca pañcamam<BR>
14,020.019c	mano buddhiś ca saptaitā jihvā vaiśvānarārciṣaḥ<BR>
14,020.020a	ghreyaṃ peyaṃ ca dṛśyaṃ ca spṛśyaṃ śravyaṃ tathaiva ca<BR>
14,020.020c	mantavyam atha boddhavyaṃ tāḥ sapta samidho mama<BR>
14,020.021a	ghrātā bhakṣayitā draṣṭā spraṣṭā śrotā ca pañcamaḥ<BR>
14,020.021c	mantā boddhā ca saptaite bhavanti paramartvijaḥ<BR>
14,020.022a	ghreye peye ca dṛśye ca spṛśye śravye tathaiva ca<BR>
14,020.022b*0050_01	mantavye 'py atha boddhavye subhage paśya sarvadā<BR>
14,020.022c	havīṃṣy agniṣu hotāraḥ saptadhā sapta saptasu<BR>
14,020.022e	samyak prakṣipya vidvāṃso janayanti svayoniṣu<BR>
14,020.022f*0051_01	karaṇaṃ karma kartā ca mokṣam ity eva vādinaḥ<BR>
14,020.023a	pṛthivī vāyur ākāśam āpo jyotiś ca pañcamam<BR>
14,020.023c	mano buddhiś ca saptaite yonir ity eva śabditāḥ<BR>
14,020.024a	havirbhūtā guṇāḥ sarve praviśanty agnijaṃ mukham<BR>
14,020.024c	antarvāsam uṣitvā ca jāyante svāsu yoniṣu<BR>
14,020.024e	tatraiva ca nirudhyante pralaye bhūtabhāvane<BR>
14,020.025a	tataḥ saṃjāyate gandhas tataḥ saṃjāyate rasaḥ<BR>
14,020.025c	tataḥ saṃjāyate rūpaṃ tataḥ sparśo 'bhijāyate<BR>
14,020.026a	tataḥ saṃjāyate śabdaḥ saṃśayas tatra jāyate<BR>
14,020.026c	tataḥ saṃjāyate niṣṭhā janmaitat saptadhā viduḥ<BR>
14,020.027a	anenaiva prakāreṇa pragṛhītaṃ purātanaiḥ<BR>
14,020.027c	pūrṇāhutibhir āpūrṇās te 'bhipūryanti tejasā<BR>
14,021.001	brāhmaṇa uvāca<BR>
14,021.001a	atrāpy udāharantīmam itihāsaṃ purātanam<BR>
14,021.001b*0052_01	indriyāṇāṃ ca saṃvādaṃ manasaś caiva bhāmini<BR>
14,021.001c	nibodha daśahotṝṇāṃ vidhānam iha yādṛśam<BR>
14,021.001d*0053_01	śrotraṃ tvak cakṣuṣī jihvā nāsikā caraṇau karau<BR>
14,021.001d*0053_02	upasthaḥ pāyur etāni hotṝṇi daśa bhāmini<BR>
14,021.001d*0053_03	śabdasparśau rūparasau gandho vākyaṃ kriyā gatiḥ<BR>
14,021.001d*0053_04	retomūtrapurīṣāṇāṃ tyāgo daśa havīṃṣi ca<BR>
14,021.001d*0053_05	diśo vāyū raviś candraḥ pṛthvyagnī viṣṇur eva ca<BR>
14,021.001d*0053_06	indraḥ prajāpatir mitram agnayo daśa bhāmini<BR>
14,021.001d*0053_07	daśendriyāṇi hotṝṇi havīṃṣi daśa bhāmini<BR>
14,021.001d*0053_08	viṣayā nāma samidho hūyante tu daśāgniṣu<BR>
14,021.001d*0054_01	cittaṃ sruvaṃ ca vittaṃ ca pavitraṃ jñānam uttamam<BR>
14,021.001d*0054_02	suvibhaktam idaṃ sarvaṃ jagad āsīd iti śrutam<BR>
14,021.001d*0054_03	tato viviktā cintāsīt sā cittaṃ paryavekṣate<BR>
14,021.001d*0055_01	śrutvā cittaṃ srug ity eva manaś cittaṃ tad ucyate<BR>
14,021.001d*0055_02	tayor viviktā nāgāsīd acalā śabdalakṣaṇā<BR>
14,021.001d*0055_03	nagneva yoṣā savrīḍā sā vāsaḥ paryavekṣate<BR>
14,021.001d*0055_04	tasmāt saṃjajñire varṇāḥ svarā mantrās tathaiva ca<BR>
14,021.001d*0055_05	etac ca naḥ sarasvatyāḥ prajāpatir athābravīt<BR>
14,021.002a	sarvam evātra vijñeyaṃ cittaṃ jñānam avekṣate<BR>
14,021.002c	retaḥ śarīrabhṛtkāye vijñātā tu śarīrabhṛt<BR>
14,021.003a	śarīrabhṛd gārhapatyas tasmād anyaḥ praṇīyate<BR>
14,021.003c	tataś cāhavanīyas tu tasmin saṃkṣipyate haviḥ<BR>
14,021.004a	tato vācaspatir jajñe samānaḥ paryavekṣate<BR>
14,021.004c	rūpaṃ bhavati vai vyaktaṃ tad anudravate manaḥ<BR>
14,021.005	brāhmaṇy uvāca<BR>
14,021.005a	kasmād vāg abhavat pūrvaṃ kasmāt paścān mano 'bhavat<BR>
14,021.005c	manasā cintitaṃ vākyaṃ yadā samabhipadyate<BR>
14,021.006a	kena vijñānayogena matiś cittaṃ samāsthitā<BR>
14,021.006c	samunnītā nādhyagacchat ko vaināṃ pratiṣedhati<BR>
14,021.007	brāhmaṇa uvāca<BR>
14,021.007a	tām apānaḥ patir bhūtvā tasmāt preṣyaty apānatām<BR>
14,021.007c	tāṃ matiṃ manasaḥ prāhur manas tasmād avekṣate<BR>
14,021.008a	praśnaṃ tu vāṅmanasor māṃ yasmāt tvam anupṛcchasi<BR>
14,021.008c	tasmāt te vartayiṣyāmi tayor eva samāhvayam<BR>
14,021.009a	ubhe vāṅmanasī gatvā bhūtātmānam apṛcchatām<BR>
14,021.009c	āvayoḥ śreṣṭham ācakṣva chindhi nau saṃśayaṃ vibho<BR>
14,021.010a	mana ity eva bhagavāṃs tadā prāha sarasvatīm<BR>
14,021.010c	ahaṃ vai kāmadhuk tubhyam iti taṃ prāha vāg atha<BR>
14,021.011a	sthāvaraṃ jaṅgamaṃ caiva viddhy ubhe manasī mama<BR>
14,021.011c	sthāvaraṃ matsakāśe vai jaṅgamaṃ viṣaye tava<BR>
14,021.012a	yas tu te viṣayaṃ gacchen mantro varṇaḥ svaro 'pi vā<BR>
14,021.012c	tan mano jaṅgamaṃ nāma tasmād asi garīyasī<BR>
14,021.013a	yasmād asi ca mā vocaḥ svayam abhyetya śobhane<BR>
14,021.013c	tasmād ucchvāsam āsādya na vakṣyasi sarasvati<BR>
14,021.014a	prāṇāpānāntare devī vāg vai nityaṃ sma tiṣṭhati<BR>
14,021.014c	preryamāṇā mahābhāge vinā prāṇam apānatī<BR>
14,021.014e	prajāpatim upādhāvat prasīda bhagavann iti<BR>
14,021.015a	tataḥ prāṇaḥ prādurabhūd vācam āpyāyayan punaḥ<BR>
14,021.015c	tasmād ucchvāsam āsādya na vāg vadati karhi cit<BR>
14,021.016a	ghoṣiṇī jātanirghoṣā nityam eva pravartate<BR>
14,021.016c	tayor api ca ghoṣiṇyor nirghoṣaiva garīyasī<BR>
14,021.017a	gaur iva prasravaty eṣā rasam uttamaśālinī<BR>
14,021.017c	satataṃ syandate hy eṣā śāśvataṃ brahmavādinī<BR>
14,021.018a	divyādivyaprabhāvena bhāratī gauḥ śucismite<BR>
14,021.018c	etayor antaraṃ paśya sūkṣmayoḥ syandamānayoḥ<BR>
14,021.019a	anutpanneṣu vākyeṣu codyamānā sisṛkṣayā<BR>
14,021.019c	kiṃ nu pūrvaṃ tato devī vyājahāra sarasvatī<BR>
14,021.020a	prāṇena yā saṃbhavate śarīre; prāṇād apānaṃ pratipadyate ca<BR>
14,021.020c	udānabhūtā ca visṛjya dehaṃ; vyānena sarvaṃ divam āvṛṇoti<BR>
14,021.021a	tataḥ samāne pratitiṣṭhatīha; ity eva pūrvaṃ prajajalpa cāpi<BR>
14,021.021c	tasmān manaḥ sthāvaratvād viśiṣṭaṃ; tathā devī jaṅgamatvād viśiṣṭā<BR>
14,022.001	brāhmaṇa uvāca<BR>
14,022.001a	atrāpy udāharantīmam itihāsaṃ purātanam<BR>
14,022.001c	subhage saptahotṝṇāṃ vidhānam iha yādṛśam<BR>
14,022.002a	ghrāṇaṃ cakṣuś ca jihvā ca tvak śrotraṃ caiva pañcamam<BR>
14,022.002c	mano buddhiś ca saptaite hotāraḥ pṛthag āśritāḥ<BR>
14,022.003a	sūkṣme 'vakāśe santas te na paśyantītaretaram<BR>
14,022.003c	etān vai saptahotṝṃs tvaṃ svabhāvād viddhi śobhane<BR>
14,022.004	brāhmaṇy uvāca<BR>
14,022.004a	sūkṣme 'vakāśe santas te kathaṃ nānyonyadarśinaḥ<BR>
14,022.004c	kathaṃsvabhāvā bhagavann etad ācakṣva me vibho<BR>
14,022.005	brāhmaṇa uvāca<BR>
14,022.005a	guṇājñānam avijñānaṃ guṇijñānam abhijñatā<BR>
14,022.005c	parasparaguṇān ete na vijānanti karhi cit<BR>
14,022.006a	jihvā cakṣus tathā śrotraṃ tvaṅ mano buddhir eva ca<BR>
14,022.006c	na gandhān adhigacchanti ghrāṇas tān adhigacchati<BR>
14,022.007a	ghrāṇaṃ cakṣus tathā śrotraṃ tvaṅ mano buddhir eva ca<BR>
14,022.007c	na rasān adhigacchanti jihvā tān adhigacchati<BR>
14,022.008a	ghrāṇaṃ jihvā tathā śrotraṃ tvaṅ mano buddhir eva ca<BR>
14,022.008c	na rūpāṇy adhigacchanti cakṣus tāny adhigacchati<BR>
14,022.009a	ghrāṇaṃ jihvā ca cakṣuś ca śrotraṃ buddhir manas tathā<BR>
14,022.009c	na sparśān adhigacchanti tvak ca tān adhigacchati<BR>
14,022.010a	ghrāṇaṃ jihvā ca cakṣuś ca tvaṅ mano buddhir eva ca<BR>
14,022.010c	na śabdān adhigacchanti śrotraṃ tān adhigacchati<BR>
14,022.010d*0056_01	ghrāṇaṃ cakṣuś ca śrotraṃ ca tvag jihvā buddhir eva ca<BR>
14,022.011a	ghrāṇaṃ jihvā ca cakṣuś ca tvak śrotraṃ buddhir eva ca<BR>
14,022.011c	saṃśayān nādhigacchanti manas tān adhigacchati<BR>
14,022.012a	ghrāṇaṃ jihvā ca cakṣuś ca tvak śrotraṃ mana eva ca<BR>
14,022.012c	na niṣṭhām adhigacchanti buddhis tām adhigacchati<BR>
14,022.013a	atrāpy udāharantīmam itihāsaṃ purātanam<BR>
14,022.013c	indriyāṇāṃ ca saṃvādaṃ manasaś caiva bhāmini<BR>
14,022.014	mana uvāca<BR>
14,022.014a	na ghrāti mām ṛte ghrāṇaṃ rasaṃ jihvā na budhyate<BR>
14,022.014c	rūpaṃ cakṣur na gṛhṇāti tvak sparśaṃ nāvabudhyate<BR>
14,022.015a	na śrotraṃ budhyate śabdaṃ mayā hīnaṃ kathaṃ cana<BR>
14,022.015c	pravaraṃ sarvabhūtānām aham asmi sanātanam<BR>
14,022.016a	agārāṇīva śūnyāni śāntārciṣa ivāgnayaḥ<BR>
14,022.016c	indriyāṇi na bhāsante mayā hīnāni nityaśaḥ<BR>
14,022.017a	kāṣṭhānīvārdraśuṣkāṇi yatamānair apīndriyaiḥ<BR>
14,022.017c	guṇārthān nādhigacchanti mām ṛte sarvajantavaḥ<BR>
14,022.018	indriyāṇy ūcuḥ<BR>
14,022.018a	evam etad bhavet satyaṃ yathaitan manyate bhavān<BR>
14,022.018c	ṛte 'smān asmadarthāṃs tu bhogān bhuṅkte bhavān yadi<BR>
14,022.019a	yady asmāsu pralīneṣu tarpaṇaṃ prāṇadhāraṇam<BR>
14,022.019c	bhogān bhuṅkṣe rasān bhuṅkṣe yathaitan manyate tathā<BR>
14,022.020a	atha vāsmāsu līneṣu tiṣṭhatsu viṣayeṣu ca<BR>
14,022.020c	yadi saṃkalpamātreṇa bhuṅkte bhogān yathārthavat<BR>
14,022.021a	atha cen manyase siddhim asmadartheṣu nityadā<BR>
14,022.021c	ghrāṇena rūpam ādatsva rasam ādatsva cakṣuṣā<BR>
14,022.022a	śrotreṇa gandham ādatsva niṣṭhām ādatsva jihvayā<BR>
14,022.022c	tvacā ca śabdam ādatsva buddhyā sparśam athāpi ca<BR>
14,022.023a	balavanto hy aniyamā niyamā durbalīyasām<BR>
14,022.023c	bhogān apūrvān ādatsva nocchiṣṭaṃ bhoktum arhasi<BR>
14,022.024a	yathā hi śiṣyaḥ śāstāraṃ śrutyartham abhidhāvati<BR>
14,022.024c	tataḥ śrutam upādāya śrutārtham upatiṣṭhati<BR>
14,022.025a	viṣayān evam asmābhir darśitān abhimanyase<BR>
14,022.025c	anāgatān atītāṃś ca svapne jāgaraṇe tathā<BR>
14,022.026a	vaimanasyaṃ gatānāṃ ca jantūnām alpacetasām<BR>
14,022.026c	asmadarthe kṛte kārye dṛśyate prāṇadhāraṇam<BR>
14,022.027a	bahūn api hi saṃkalpān matvā svapnān upāsya ca<BR>
14,022.027c	bubhukṣayā pīḍyamāno viṣayān eva dhāvasi<BR>
14,022.028a	agāram advāram iva praviśya; saṃkalpabhogo viṣayān avindan<BR>
14,022.028c	prāṇakṣaye śāntim upaiti nityaṃ; dārukṣaye 'gnir jvalito yathaiva<BR>
14,022.029a	kāmaṃ tu naḥ sveṣu guṇeṣu saṅgaḥ; kāmaṃ ca nānyonyaguṇopalabdhiḥ<BR>
14,022.029c	asmān ṛte nāsti tavopalabdhis; tvām apy ṛte 'smān na bhajeta harṣaḥ<BR>
14,023.001	brāhmaṇa uvāca<BR>
14,023.001a	atrāpy udāharantīmam itihāsaṃ purātanam<BR>
14,023.001c	subhage pañcahotṝṇāṃ vidhānam iha yādṛśam<BR>
14,023.002a	prāṇāpānāv udānaś ca samāno vyāna eva ca<BR>
14,023.002c	pañcahotṝn athaitān vai paraṃ bhāvaṃ vidur budhāḥ<BR>
14,023.003	brāhmaṇy uvāca<BR>
14,023.003a	svabhāvāt sapta hotāra iti te pūrvikā matiḥ<BR>
14,023.003c	yathā vai pañca hotāraḥ paro bhāvas tathocyatām<BR>
14,023.004	brāhmaṇa uvāca<BR>
14,023.004a	prāṇena saṃbhṛto vāyur apāno jāyate tataḥ<BR>
14,023.004c	apāne saṃbhṛto vāyus tato vyānaḥ pravartate<BR>
14,023.005a	vyānena saṃbhṛto vāyus tatodānaḥ pravartate<BR>
14,023.005c	udāne saṃbhṛto vāyuḥ samānaḥ saṃpravartate<BR>
14,023.006a	te 'pṛcchanta purā gatvā pūrvajātaṃ prajāpatim<BR>
14,023.006c	yo no jyeṣṭhas tam ācakṣva sa naḥ śreṣṭho bhaviṣyati<BR>
14,023.007	brahmovāca<BR>
14,023.007a	yasmin pralīne pralayaṃ vrajanti; sarve prāṇāḥ prāṇabhṛtāṃ śarīre<BR>
14,023.007c	yasmin pracīrṇe ca punaś caranti; sa vai śreṣṭho gacchata yatra kāmaḥ<BR>
14,023.008	prāṇa uvāca<BR>
14,023.008a	mayi pralīne pralayaṃ vrajanti; sarve prāṇāḥ prāṇabhṛtāṃ śarīre<BR>
14,023.008c	mayi pracīrṇe ca punaś caranti; śreṣṭho hy ahaṃ paśyata māṃ pralīnam<BR>
14,023.009	brāhmaṇa uvāca<BR>
14,023.009a	prāṇaḥ pralīyata tataḥ punaś ca pracacāra ha<BR>
14,023.009c	samānaś cāpy udānaś ca vaco 'brūtāṃ tataḥ śubhe<BR>
14,023.010a	na tvaṃ sarvam idaṃ vyāpya tiṣṭhasīha yathā vayam<BR>
14,023.010c	na tvaṃ śreṣṭho 'si naḥ prāṇa apāno hi vaśe tava<BR>
14,023.010e	pracacāra punaḥ prāṇas tam apāno 'bhyabhāṣata<BR>
14,023.011a	mayi pralīne pralayaṃ vrajanti; sarve prāṇāḥ prāṇabhṛtāṃ śarīre<BR>
14,023.011c	mayi pracīrṇe ca punaś caranti; śreṣṭho hy ahaṃ paśyata māṃ pralīnam<BR>
14,023.011d*0057_01	śreṣṭho 'ham asmi sarveṣāṃ śrūyatāṃ yena hetunā<BR>
14,023.012a	vyānaś ca tam udānaś ca bhāṣamāṇam athocatuḥ<BR>
14,023.012c	apāna na tvaṃ śreṣṭho 'si prāṇo hi vaśagas tava<BR>
14,023.013a	apānaḥ pracacārātha vyānas taṃ punar abravīt<BR>
14,023.013c	śreṣṭho 'ham asmi sarveṣāṃ śrūyatāṃ yena hetunā<BR>
14,023.014a	mayi pralīne pralayaṃ vrajanti; sarve prāṇāḥ prāṇabhṛtāṃ śarīre<BR>
14,023.014c	mayi pracīrṇe ca punaś caranti; śreṣṭho hy ahaṃ paśyata māṃ pralīnam<BR>
14,023.015a	prālīyata tato vyānaḥ punaś ca pracacāra ha<BR>
14,023.015c	prāṇāpānāv udānaś ca samānaś ca tam abruvan<BR>
14,023.015e	na tvaṃ śreṣṭho 'si no vyāna samāno hi vaśe tava<BR>
14,023.016a	pracacāra punar vyānaḥ samānaḥ punar abravīt<BR>
14,023.016c	śreṣṭho 'ham asmi sarveṣāṃ śrūyatāṃ yena hetunā<BR>
14,023.017a	mayi pralīne pralayaṃ vrajanti; sarve prāṇāḥ prāṇabhṛtāṃ śarīre<BR>
14,023.017c	mayi pracīrṇe ca punaś caranti; śreṣṭho hy ahaṃ paśyata māṃ pralīnam<BR>
14,023.018a	tataḥ samānaḥ prālilye punaś ca pracacāra ha<BR>
14,023.018b*0058_01	tato vyānaḥ samānaṃ tu prāṇāpānau tathocatuḥ<BR>
14,023.018c	prāṇāpānāv udānaś ca vyānaś caiva tam abruvan<BR>
14,023.018e	samāna na tvaṃ śreṣṭho 'si vyāna eva vaśe tava<BR>
14,023.018f*0059_01	śreṣṭho 'ham asmi sarveṣāṃ śrūyatāṃ kena hetunā<BR>
14,023.018f*0060_01	tatodānaḥ pralīyāśu samānaḥ punar abravīt<BR>
14,023.019a	samānaḥ pracacārātha udānas tam uvāca ha<BR>
14,023.019c	śreṣṭho 'ham asmi sarveṣāṃ śrūyatāṃ yena hetunā<BR>
14,023.020a	mayi pralīne pralayaṃ vrajanti; sarve prāṇāḥ prāṇabhṛtāṃ śarīre<BR>
14,023.020c	mayi pracīrṇe ca punaś caranti; śreṣṭho hy ahaṃ paśyata māṃ pralīnam<BR>
14,023.021a	tataḥ prālīyatodānaḥ punaś ca pracacāra ha<BR>
14,023.021c	prāṇāpānau samānaś ca vyānaś caiva tam abruvan<BR>
14,023.021e	udāna na tvaṃ śreṣṭho 'si vyāna eva vaśe tava<BR>
14,023.022a	tatas tān abravīd brahmā samavetān prajāpatiḥ<BR>
14,023.022c	sarve śreṣṭhā na vā śreṣṭhāḥ sarve cānyonyadharmiṇaḥ<BR>
14,023.022e	sarve svaviṣaye śreṣṭhāḥ sarve cānyonyarakṣiṇaḥ<BR>
14,023.023a	ekaḥ sthiraś cāsthiraś ca viśeṣāt pañca vāyavaḥ<BR>
14,023.023c	eka eva mamaivātmā bahudhāpy upacīyate<BR>
14,023.024a	parasparasya suhṛdo bhāvayantaḥ parasparam<BR>
14,023.024c	svasti vrajata bhadraṃ vo dhārayadhvaṃ parasparam<BR>
14,024.001	brāhmaṇa uvāca<BR>
14,024.001a	atrāpy udāharantīmam itihāsaṃ purātanam<BR>
14,024.001c	nāradasya ca saṃvādam ṛṣer devamatasya ca<BR>
14,024.002	devamata uvāca<BR>
14,024.002a	jantoḥ saṃjāyamānasya kiṃ nu pūrvaṃ pravartate<BR>
14,024.002c	prāṇo 'pānaḥ samāno vā vyāno vodāna eva ca<BR>
14,024.003	nārada uvāca<BR>
14,024.003a	yenāyaṃ sṛjyate jantus tato 'nyaḥ pūrvam eti tam<BR>
14,024.003c	prāṇadvaṃdvaṃ ca vijñeyaṃ tiryagaṃ cordhvagaṃ ca yat<BR>
14,024.004	devamata uvāca<BR>
14,024.004a	kenāyaṃ sṛjyate jantuḥ kaś cānyaḥ pūrvam eti tam<BR>
14,024.004c	prāṇadvaṃdvaṃ ca me brūhi tiryag ūrdhvaṃ ca niścayāt<BR>
14,024.005	nārada uvāca<BR>
14,024.005a	saṃkalpāj jāyate harṣaḥ śabdād api ca jāyate<BR>
14,024.005c	rasāt saṃjāyate cāpi rūpād api ca jāyate<BR>
14,024.006a	sparśāt saṃjāyate cāpi gandhād api ca jāyate<BR>
14,024.006c	etad rūpam udānasya harṣo mithunasaṃbhavaḥ<BR>
14,024.007a	kāmāt saṃjāyate śukraṃ kāmāt saṃjāyate rasaḥ<BR>
14,024.007c	samānavyānajanite sāmānye śukraśoṇite<BR>
14,024.008a	śukrāc choṇitasaṃsṛṣṭāt pūrvaṃ prāṇaḥ pravartate<BR>
14,024.008c	prāṇena vikṛte śukre tato 'pānaḥ pravartate<BR>
14,024.009a	prāṇāpānāv idaṃ dvaṃdvam avāk cordhvaṃ ca gacchataḥ<BR>
14,024.009c	vyānaḥ samānaś caivobhau tiryag dvaṃdvatvam ucyate<BR>
14,024.010a	agnir vai devatāḥ sarvā iti vedasya śāsanam<BR>
14,024.010c	saṃjāyate brāhmaṇeṣu jñānaṃ buddhisamanvitam<BR>
14,024.011a	tasya dhūmas tamorūpaṃ rajo bhasma suretasaḥ<BR>
14,024.011c	sattvaṃ saṃjāyate tasya yatra prakṣipyate haviḥ<BR>
14,024.012a	āghārau samāno vyānaś ca iti yajñavido viduḥ<BR>
14,024.012c	prāṇāpānāv ājyabhāgau tayor madhye hutāśanaḥ<BR>
14,024.012e	etad rūpam udānasya paramaṃ brāhmaṇā viduḥ<BR>
14,024.013a	nirdvaṃdvam iti yat tv etat tan me nigadataḥ śṛṇu<BR>
14,024.014a	ahorātram idaṃ dvaṃdvaṃ tayor madhye hutāśanaḥ<BR>
14,024.014c	etad rūpam udānasya paramaṃ brāhmaṇā viduḥ<BR>
14,024.015a	ubhe caivāyane dvaṃdvaṃ tayor madhye hutāśanaḥ<BR>
14,024.015c	etad rūpam udānasya paramaṃ brāhmaṇā viduḥ<BR>
14,024.016a	ubhe satyānṛte dvaṃdvaṃ tayor madhye hutāśanaḥ<BR>
14,024.016c	etad rūpam udānasya paramaṃ brāhmaṇā viduḥ<BR>
14,024.017a	ubhe śubhāśubhe dvaṃdvaṃ tayor madhye hutāśanaḥ<BR>
14,024.017c	etad rūpam udānasya paramaṃ brāhmaṇā viduḥ<BR>
14,024.018a	sac cāsac caiva tad dvaṃdvaṃ tayor madhye hutāśanaḥ<BR>
14,024.018c	etad rūpam udānasya paramaṃ brāhmaṇā viduḥ<BR>
14,024.019a	prathamaṃ samāno vyāno vyasyate karma tena tat<BR>
14,024.019c	tṛtīyaṃ tu samānena punar eva vyavasyate<BR>
14,024.020a	śāntyarthaṃ vāmadevaṃ ca śāntir brahma sanātanam<BR>
14,024.020c	etad rūpam udānasya paramaṃ brāhmaṇā viduḥ<BR>
14,024.020d@002_0001	yāvad dravyaguṇas tāvat pradīpaḥ saṃprakāśayet<BR>
14,024.020d@002_0002	kṣīṇe dravyaguṇe jyotir antardhānāya gacchati<BR>
14,024.020d@002_0003	vyaktaḥ sattvaguṇe hy eṣa puruṣo vyaktir īśate<BR>
14,024.020d@002_0004	etad vipra vijānīṣva hanta bhūyo bravīmi te<BR>
14,024.020d@002_0005	sahasreṇāpi durmedhā buddhimān sukham edhate<BR>
14,024.020d@002_0006	evaṃ dharmasya vijñeyaṃ saṃsādhanam upāyataḥ<BR>
14,024.020d@002_0007	upāyajño hi medhāvī sukham atyantam aśnute<BR>
14,024.020d@002_0008	yathādhvānam apātheyaḥ prapanno mānavaḥ kva cit<BR>
14,024.020d@002_0009	kleśena yāti mahatā vinaśyaty antarāpi vā<BR>
14,024.020d@002_0010	tathā karmasu vijñeyaṃ phalaṃ bhavati mānava<BR>
14,024.020d@002_0011	puruṣasyātmaniḥśreyaḥ śubhāśubhanidarśanaḥ<BR>
14,024.020d@002_0012	yathā ca dīrgham adhvānaṃ padbhyām eva prapadyate<BR>
14,024.020d@002_0013	adṛṣṭapūrvaṃ sahasā tattvadarśanavakritaḥ<BR>
14,024.020d@002_0014	prāpnuvanto yathādhvānaṃ rathenehāśugāminā<BR>
14,024.020d@002_0015	yāyād aśvaprayuktena tathā buddhimatāṃ gatiḥ<BR>
14,024.020d@002_0016	uccaparvatam āruhya nanv avekṣeta bhūgatam<BR>
14,024.020d@002_0017	rathena rathinaṃ paśyec caitanyena ca cetanam<BR>
14,024.020d@002_0018	yāvad rathapathas tāvad rathe samupagacchati<BR>
14,024.020d@002_0019	kṣīṇe rathapathe prājño ratham utsṛjya gacchati<BR>
14,024.020d@002_0020	evaṃ gacchati medhāvī tattvayogavidhānavit<BR>
14,024.020d@002_0021	samājñāya mahābuddher uttarād uttarottaram<BR>
14,024.020d@002_0022	yathā mahārṇavaṃ ghoram udbhavaḥ saṃpragāhate<BR>
14,024.020d@002_0023	bāhubhyām eva saṃmohād vadhaṃ gacchaty asaṃśayam<BR>
14,024.020d@002_0024	nāvayā ca yathā prājño vinā prajñātaritrayā<BR>
14,024.020d@002_0025	akrāntasalilaṃ gāhe kḷptaṃ saṃtarati svayam<BR>
14,024.020d@002_0026	tīrṇo gacchet paraṃ pāraṃ nāvam utsṛjya nirmamaḥ<BR>
14,024.020d@002_0027	vyākhyātaṃ pūrvakalpena yathā rathapadātinām<BR>
14,024.020d@002_0028	mohāt saṃmoham āpanno mā vināśaṃ yathā tathā<BR>
14,024.020d@002_0029	mamatvenābhibhūtasya tatraiva paridevane<BR>
14,024.020d@002_0030	nāvaṃ na śakyam āruhya sthale 'pi paribhāvitum<BR>
14,024.020d@002_0031	tathaiva sthalam āruhya nāpsu yātuṃ vidhīyate<BR>
14,024.020d@002_0032	evaṃ karma kṛtaṃ cittaṃ viṣamasthaṃ pṛthak pṛthak<BR>
14,024.020d@002_0033	yathā karma kṛtaṃ loke tathā tad upapadyate<BR>
14,024.020d@002_0034	yatraiva gandho na raso na rūpasparśaśabdavat<BR>
14,024.020d@002_0035	manyate 'tha mano buddhyā tat pradhānaṃ pracakṣate<BR>
14,024.020d@002_0036	yat tat pradhānam avyaktam avyaktasya guṇo mahān<BR>
14,024.020d@002_0037	mahataḥ pradhānabhūtasya guṇāḥ * * * * smṛtāḥ<BR>
14,024.020d@002_0038	bījadharmi yathā vyaktaṃ tathaiva prasavātmakam<BR>
14,024.020d@002_0039	bījadharmā mahān ātmā vasavaś ceti naḥ śrutam<BR>
14,024.020d@002_0040	bījadharmāt tv ahaṃkāraḥ prasavatve punaḥ punaḥ<BR>
14,024.020d@002_0041	bījaprasavadharmāṇi mahābhūtāni pañca vai<BR>
14,024.020d@002_0042	bījadharmiṇam ity āhuḥ prasavaṃ naiva kurvate<BR>
14,024.020d@002_0043	viśeṣāḥ sarvabhūtānāṃ teṣāṃ cittaṃ viśeṣaṇam<BR>
14,024.020d@002_0044	etad rūpam udānasya paramaṃ brāhmaṇā viduḥ<BR>
14,025.001	brāhmaṇa uvāca<BR>
14,025.001a	atrāpy udāharantīmam itihāsaṃ purātanam<BR>
14,025.001c	cāturhotravidhānasya vidhānam iha yādṛśam<BR>
14,025.002a	tasya sarvasya vidhivad vidhānam upadekṣyate<BR>
14,025.002c	śṛṇu me gadato bhadre rahasyam idam uttamam<BR>
14,025.003a	karaṇaṃ karma kartā ca mokṣa ity eva bhāmini<BR>
14,025.003c	catvāra ete hotāro yair idaṃ jagad āvṛtam<BR>
14,025.004a	hotṝṇāṃ sādhanaṃ caiva śṛṇu sarvam aśeṣataḥ<BR>
14,025.004c	ghrāṇaṃ jihvā ca cakṣuś ca tvak ca śrotraṃ ca pañcamam<BR>
14,025.004e	mano buddhiś ca saptaite vijñeyā guṇahetavaḥ<BR>
14,025.005a	gandho rasaś ca rūpaṃ ca śabdaḥ sparśaś ca pañcamaḥ<BR>
14,025.005c	mantavyam atha boddhavyaṃ saptaite karmahetavaḥ<BR>
14,025.006a	ghrātā bhakṣayitā draṣṭā spraṣṭā śrotā ca pañcamaḥ<BR>
14,025.006c	mantā boddhā ca saptaite vijñeyāḥ kartṛhetavaḥ<BR>
14,025.007a	svaguṇaṃ bhakṣayanty ete guṇavantaḥ śubhāśubham<BR>
14,025.007c	ahaṃ ca nirguṇo 'treti saptaite mokṣahetavaḥ<BR>
14,025.008a	viduṣāṃ budhyamānānāṃ svaṃ svaṃ sthānaṃ yathāvidhi<BR>
14,025.008c	guṇās te devatābhūtāḥ satataṃ bhuñjate haviḥ<BR>
14,025.009a	adan hy avidvān annāni mamatvenopapadyate<BR>
14,025.009c	ātmārthaṃ pācayan nityaṃ mamatvenopahanyate<BR>
14,025.010a	abhakṣyabhakṣaṇaṃ caiva madyapānaṃ ca hanti tam<BR>
14,025.010c	sa cānnaṃ hanti tac cānnaṃ sa hatvā hanyate budhaḥ<BR>
14,025.011a	attā hy annam idaṃ vidvān punar janayatīśvaraḥ<BR>
14,025.011c	sa cānnāj jāyate tasmin sūkṣmo nāma vyatikramaḥ<BR>
14,025.012a	manasā gamyate yac ca yac ca vācā nirudyate<BR>
14,025.012c	śrotreṇa śrūyate yac ca cakṣuṣā yac ca dṛśyate<BR>
14,025.013a	sparśena spṛśyate yac ca ghrāṇena ghrāyate ca yat<BR>
14,025.013c	manaḥṣaṣṭhāni saṃyamya havīṃṣy etāni sarvaśaḥ<BR>
14,025.014a	guṇavatpāvako mahyaṃ dīpyate havyavāhanaḥ<BR>
14,025.014c	yogayajñaḥ pravṛtto me jñānabrahmamanodbhavaḥ<BR>
14,025.014e	prāṇastotro 'pānaśastraḥ sarvatyāgasudakṣiṇaḥ<BR>
14,025.015a	karmānumantā brahmā me kartādhvaryuḥ kṛtastutiḥ<BR>
14,025.015c	kṛtapraśāstā tac chāstram apavargo 'sya dakṣiṇā<BR>
14,025.016a	ṛcaś cāpy atra śaṃsanti nārāyaṇavido janāḥ<BR>
14,025.016c	nārāyaṇāya devāya yad abadhnan paśūn purā<BR>
14,025.017a	tatra sāmāni gāyanti tāni cāhur nidarśanam<BR>
14,025.017c	devaṃ nārāyaṇaṃ bhīru sarvātmānaṃ nibodha me<BR>
14,026.001	brāhmaṇa uvāca<BR>
14,026.001a	ekaḥ śāstā na dvitīyo 'sti śāstā; yathā niyukto 'smi tathā carāmi<BR>
14,026.001a*0061_01	yo hṛcchayas tam aham anubravīmi<BR>
14,026.001c	hṛdy eṣa tiṣṭhan puruṣaḥ śāsti śāstā; tenaiva yuktaḥ pravaṇād ivodakam<BR>
14,026.002a	eko gurur nāsti tato dvitīyo; yo hṛcchayas tam aham anubravīmi<BR>
14,026.002c	tenānuśiṣṭā guruṇā sadaiva; parābhūtā dānavāḥ sarva eva<BR>
14,026.003a	eko bandhur nāsti tato dvitīyo; yo hṛcchayas tam aham anubravīmi<BR>
14,026.003c	tenānuśiṣṭā bāndhavā bandhumantaḥ; saptarṣayaḥ sapta divi prabhānti<BR>
14,026.004a	ekaḥ śrotā nāsti tato dvitīyo; yo hṛcchayas tam aham anubravīmi<BR>
14,026.004c	tasmin gurau guruvāsaṃ niruṣya; śakro gataḥ sarvalokāmaratvam<BR>
14,026.005a	eko dveṣṭā nāsti tato dvitīyo; yo hṛcchayas tam aham anubravīmi<BR>
14,026.005c	tenānuśiṣṭā guruṇā sadaiva; lokadviṣṭāḥ pannagāḥ sarva eva<BR>
14,026.006a	atrāpy udāharantīmam itihāsaṃ purātanam<BR>
14,026.006c	prajāpatau pannagānāṃ devarṣīṇāṃ ca saṃvidam<BR>
14,026.007a	devarṣayaś ca nāgāś ca asurāś ca prajāpatim<BR>
14,026.007c	paryapṛcchann upāsīnāḥ śreyo naḥ procyatām iti<BR>
14,026.008a	teṣāṃ provāca bhagavāñ śreyaḥ samanupṛcchatām<BR>
14,026.008c	om ity ekākṣaraṃ brahma te śrutvā prādravan diśaḥ<BR>
14,026.009a	teṣāṃ prādravamāṇānām upadeśārtham ātmanaḥ<BR>
14,026.009c	sarpāṇāṃ daśane bhāvaḥ pravṛttaḥ pūrvam eva tu<BR>
14,026.010a	asurāṇāṃ pravṛttas tu dambhabhāvaḥ svabhāvajaḥ<BR>
14,026.010c	dānaṃ devā vyavasitā damam eva maharṣayaḥ<BR>
14,026.011a	ekaṃ śāstāram āsādya śabdenaikena saṃskṛtāḥ<BR>
14,026.011c	nānā vyavasitāḥ sarve sarpadevarṣidānavāḥ<BR>
14,026.012a	śṛṇoty ayaṃ procyamānaṃ gṛhṇāti ca yathātatham<BR>
14,026.012c	pṛcchatas tāvato bhūyo gurur anyo 'numanyate<BR>
14,026.013a	tasya cānumate karma tataḥ paścāt pravartate<BR>
14,026.013c	gurur boddhā ca śatruś ca dveṣṭā ca hṛdi saṃśritaḥ<BR>
14,026.014a	pāpena vicaraṃl loke pāpacārī bhavaty ayam<BR>
14,026.014c	śubhena vicaraṃl loke śubhacārī bhavaty uta<BR>
14,026.015a	kāmacārī tu kāmena ya indriyasukhe rataḥ<BR>
14,026.015c	vratavārī sadaivaiṣa ya indriyajaye rataḥ<BR>
14,026.016a	apetavratakarmā tu kevalaṃ brahmaṇi śritaḥ<BR>
14,026.016c	brahmabhūtaś caraṃl loke brahmacārī bhavaty ayam<BR>
14,026.017a	brahmaiva samidhas tasya brahmāgnir brahmasaṃstaraḥ<BR>
14,026.017c	āpo brahma gurur brahma sa brahmaṇi samāhitaḥ<BR>
14,026.018a	etad etādṛśaṃ sūkṣmaṃ brahmacaryaṃ vidur budhāḥ<BR>
14,026.018c	viditvā cānvapadyanta kṣetrajñenānudarśinaḥ<BR>
14,027.001	brāhmaṇa uvāca<BR>
14,027.001a	saṃkalpadaṃśamaśakaṃ śokaharṣahimātapam<BR>
14,027.001c	mohāndhakāratimiraṃ lobhavyālasarīsṛpam<BR>
14,027.002a	viṣayaikātyayādhvānaṃ kāmakrodhavirodhakam<BR>
14,027.002c	tad atītya mahādurgaṃ praviṣṭo 'smi mahad vanam<BR>
14,027.003	brāhmaṇy uvāca<BR>
14,027.003a	kva tad vanaṃ mahāprājña ke vṛkṣāḥ saritaś ca kāḥ<BR>
14,027.003c	girayaḥ parvatāś caiva kiyaty adhvani tad vanam<BR>
14,027.004	brāhmaṇa uvāca<BR>
14,027.004a	na tad asti pṛthagbhāve kiṃ cid anyat tataḥ samam<BR>
14,027.004c	na tad asty apṛthagbhāve kiṃ cid dūrataraṃ tataḥ<BR>
14,027.005a	tasmād dhrasvataraṃ nāsti na tato 'sti bṛhattaram<BR>
14,027.005c	nāsti tasmād duḥkhataraṃ nāsty anyat tatsamaṃ sukham<BR>
14,027.006a	na tat praviśya śocanti na prahṛṣyanti ca dvijāḥ<BR>
14,027.006c	na ca bibhyati keṣāṃ cit tebhyo bibhyati ke ca na<BR>
14,027.007a	tasmin vane sapta mahādrumāś ca; phalāni saptātithayaś ca sapta<BR>
14,027.007c	saptāśramāḥ sapta samādhayaś ca; dīkṣāś ca saptaitad araṇyarūpam<BR>
14,027.008a	pañcavarṇāni divyāni puṣpāṇi ca phalāni ca<BR>
14,027.008c	sṛjantaḥ pādapās tatra vyāpya tiṣṭhanti tad vanam<BR>
14,027.009a	suvarṇāni dvivarṇāni puṣpāṇi ca phalāni ca<BR>
14,027.009c	sṛjantaḥ pādapās tatra vyāpya tiṣṭhanti tad vanam<BR>
14,027.010a	caturvarṇāni divyāni puṣpāṇi ca phalāni ca<BR>
14,027.010c	sṛjantaḥ pādapās tatra vyāpya tiṣṭhanti tad vanam<BR>
14,027.011a	śaṃkarāṇi trivarṇāni puṣpāṇi ca phalāni ca<BR>
14,027.011c	sṛjantaḥ pādapās tatra vyāpya tiṣṭhanti tad vanam<BR>
14,027.012a	surabhīṇy ekavarṇāni puṣpāṇi ca phalāni ca<BR>
14,027.012c	sṛjantaḥ pādapās tatra vyāpya tiṣṭhanti tad vanam<BR>
14,027.013a	bahūny avyaktavarṇāni puṣpāṇi ca phalāni ca<BR>
14,027.013c	visṛjantau mahāvṛkṣau tad vanaṃ vyāpya tiṣṭhataḥ<BR>
14,027.013d*0062_01	visṛjanto mahāvṛkṣā vyāpya tiṣṭhanti tad vanam<BR>
14,027.014a	eko hy agniḥ sumanā brāhmaṇo 'tra; pañcendriyāṇi samidhaś cātra santi<BR>
14,027.014c	tebhyo mokṣāḥ sapta bhavanti dīkṣā; guṇāḥ phalāny atithayaḥ phalāśāḥ<BR>
14,027.015a	ātithyaṃ pratigṛhṇanti tatra sapta maharṣayaḥ<BR>
14,027.015c	arciteṣu pralīneṣu teṣv anyad rocate vanam<BR>
14,027.016a	pratijñāvṛkṣam aphalaṃ śānticchāyāsamanvitam<BR>
14,027.016c	jñānāśrayaṃ tṛptitoyam antaḥkṣetrajñabhāskaram<BR>
14,027.017a	ye 'dhigacchanti tat santas teṣāṃ nāsti bhayaṃ punaḥ<BR>
14,027.017c	ūrdhvaṃ cāvāk ca tiryak ca tasya nānto 'dhigamyate<BR>
14,027.018a	sapta striyas tatra vasanti sadyo; avāṅmukhā bhānumatyo janitryaḥ<BR>
14,027.018c	ūrdhvaṃ rasānāṃ dadate prajābhyaḥ; sarvān yathā sarvam anityatāṃ ca<BR>
14,027.019a	tatraiva pratitiṣṭhanti punas tatrodayanti ca<BR>
14,027.019c	sapta saptarṣayaḥ siddhā vasiṣṭhapramukhāḥ saha<BR>
14,027.020a	yaśo varco bhagaś caiva vijayaḥ siddhitejasī<BR>
14,027.020c	evam evānuvartante sapta jyotīṃṣi bhāskaram<BR>
14,027.021a	girayaḥ parvatāś caiva santi tatra samāsataḥ<BR>
14,027.021c	nadyaś ca sarito vāri vahantyo brahmasaṃbhavam<BR>
14,027.022a	nadīnāṃ saṃgamas tatra vaitānaḥ samupahvare<BR>
14,027.022c	svātmatṛptā yato yānti sākṣād dāntāḥ pitāmaham<BR>
14,027.023a	kṛśāśāḥ suvratāśāś ca tapasā dagdhakilbiṣāḥ<BR>
14,027.023c	ātmany ātmānam āveśya brahmāṇaṃ samupāsate<BR>
14,027.024a	ṛcam apy atra śaṃsanti vidyāraṇyavido janāḥ<BR>
14,027.024c	tad araṇyam abhipretya yathādhīram ajāyata<BR>
14,027.025a	etad etādṛśaṃ divyam araṇyaṃ brāhmaṇā viduḥ<BR>
14,027.025c	viditvā cānvatiṣṭhanta kṣetrajñenānudarśitam<BR>
14,028.001	brāhmaṇa uvāca<BR>
14,028.001a	gandhān na jighrāmi rasān na vedmi; rūpaṃ na paśyāmi na ca spṛśāmi<BR>
14,028.001c	na cāpi śabdān vividhāñ śṛṇomi; na cāpi saṃkalpam upaimi kiṃ cit<BR>
14,028.002a	arthān iṣṭān kāmayate svabhāvaḥ; sarvān dveṣyān pradviṣate svabhāvaḥ<BR>
14,028.002c	kāmadveṣāv udbhavataḥ svabhāvāt; prāṇāpānau jantudehān niveśya<BR>
14,028.003a	tebhyaś cānyāṃs teṣv anityāṃś ca bhāvān; bhūtātmānaṃ lakṣayeyaṃ śarīre<BR>
14,028.003c	tasmiṃs tiṣṭhan nāsmi śakyaḥ kathaṃ cit; kāmakrodhābhyāṃ jarayā mṛtyunā ca<BR>
14,028.004a	akāmayānasya ca sarvakāmān; avidviṣāṇasya ca sarvadoṣān<BR>
14,028.004c	na me svabhāveṣu bhavanti lepās; toyasya bindor iva puṣkareṣu<BR>
14,028.004c*0063_01	naujaṃ tu dehāni tathā sametya (sic)<BR>
14,028.005a	nityasya caitasya bhavanti nityā; nirīkṣamāṇasya bahūn svabhāvān<BR>
14,028.005c	na sajjate karmasu bhogajālaṃ; divīva sūryasya mayūkhajālam<BR>
14,028.006a	atrāpy udāharantīmam itihāsaṃ purātanam<BR>
14,028.006c	adhvaryuyatisaṃvādaṃ taṃ nibodha yaśasvini<BR>
14,028.007a	prokṣyamāṇaṃ paśuṃ dṛṣṭvā yajñakarmaṇy athābravīt<BR>
14,028.007c	yatir adhvaryum āsīno hiṃseyam iti kutsayan<BR>
14,028.008a	tam adhvaryuḥ pratyuvāca nāyaṃ chāgo vinaśyati<BR>
14,028.008c	śreyasā yokṣyate jantur yadi śrutir iyaṃ tathā<BR>
14,028.009a	yo hy asya pārthivo bhāgaḥ pṛthivīṃ sa gamiṣyati<BR>
14,028.009c	yad asya vārijaṃ kiṃ cid apas tat pratipadyate<BR>
14,028.010a	sūryaṃ cakṣur diśaḥ śrotre prāṇo 'sya divam eva ca<BR>
14,028.010c	āgame vartamānasya na me doṣo 'sti kaś cana<BR>
14,028.011	yatir uvāca<BR>
14,028.011a	prāṇair viyoge chāgasya yadi śreyaḥ prapaśyasi<BR>
14,028.011c	chāgārthe vartate yajño bhavataḥ kiṃ prayojanam<BR>
14,028.012a	anu tvā manyatāṃ mātā pitā bhrātā sakhāpi ca<BR>
14,028.012c	mantrayasvainam unnīya paravantaṃ viśeṣataḥ<BR>
14,028.013a	ya evam anumanyeraṃs tān bhavān praṣṭum arhati<BR>
14,028.013c	teṣām anumataṃ śrutvā śakyā kartuṃ vicāraṇā<BR>
14,028.014a	prāṇā apy asya chāgasya prāpitās te svayoniṣu<BR>
14,028.014c	śarīraṃ kevalaṃ śiṣṭaṃ niśceṣṭam iti me matiḥ<BR>
14,028.015a	indhanasya tu tulyena śarīreṇa vicetasā<BR>
14,028.015c	hiṃsā nirveṣṭukāmānām indhanaṃ paśusaṃjñitam<BR>
14,028.016a	ahiṃsā sarvadharmāṇām iti vṛddhānuśāsanam<BR>
14,028.016c	yad ahiṃsraṃ bhavet karma tat kāryam iti vidmahe<BR>
14,028.017a	ahiṃseti pratijñeyaṃ yadi vakṣyāmy ataḥ param<BR>
14,028.017c	śakyaṃ bahuvidhaṃ vaktuṃ bhavataḥ kāryadūṣaṇam<BR>
14,028.018a	ahiṃsā sarvabhūtānāṃ nityam asmāsu rocate<BR>
14,028.018c	pratyakṣataḥ sādhayāmo na parokṣam upāsmahe<BR>
14,028.019	adhvaryur uvāca<BR>
14,028.019a	bhūmer gandhaguṇān bhuṅkṣe pibasy āpomayān rasān<BR>
14,028.019c	jyotiṣāṃ paśyase rūpaṃ spṛśasy anilajān guṇān<BR>
14,028.020a	śṛṇoṣy ākāśajaṃ śabdaṃ manasā manyase matim<BR>
14,028.020c	sarvāṇy etāni bhūtāni prāṇā iti ca manyase<BR>
14,028.021a	prāṇādāne ca nityo 'si hiṃsāyāṃ vartate bhavān<BR>
14,028.021c	nāsti ceṣṭā vinā hiṃsāṃ kiṃ vā tvaṃ manyase dvija<BR>
14,028.022	yatir uvāca<BR>
14,028.022a	akṣaraṃ ca kṣaraṃ caiva dvaidhībhāvo 'yam ātmanaḥ<BR>
14,028.022c	akṣaraṃ tatra sadbhāvaḥ svabhāvaḥ kṣara ucyate<BR>
14,028.023a	prāṇo jihvā manaḥ sattvaṃ svabhāvo rajasā saha<BR>
14,028.023c	bhāvair etair vimuktasya nirdvaṃdvasya nirāśiṣaḥ<BR>
14,028.024a	samasya sarvabhūteṣu nirmamasya jitātmanaḥ<BR>
14,028.024c	samantāt parimuktasya na bhayaṃ vidyate kva cit<BR>
14,028.025	adhvaryur uvāca<BR>
14,028.025a	sadbhir eveha saṃvāsaḥ kāryo matimatāṃ vara<BR>
14,028.025c	bhavato hi mataṃ śrutvā pratibhāti matir mama<BR>
14,028.026a	bhagavan bhagavadbuddhyā pratibuddho bravīmy aham<BR>
14,028.026c	mataṃ mantuṃ kratuṃ kartuṃ nāparādho 'sti me dvija<BR>
14,028.027	brāhmaṇa uvāca<BR>
14,028.027a	upapattyā yatis tūṣṇīṃ vartamānas tataḥ param<BR>
14,028.027c	adhvaryur api nirmohaḥ pracacāra mahāmakhe<BR>
14,028.028a	evam etādṛśaṃ mokṣaṃ susūkṣmaṃ brāhmaṇā viduḥ<BR>
14,028.028c	viditvā cānutiṣṭhanti kṣetrajñenānudarśinā<BR>
14,029.001	brāhmaṇa uvāca<BR>
14,029.001a	atrāpy udāharantīmam itihāsaṃ purātanam<BR>
14,029.001c	kārtavīryasya saṃvādaṃ samudrasya ca bhāmini<BR>
14,029.002a	kārtavīryārjuno nāma rājā bāhusahasravān<BR>
14,029.002c	yena sāgaraparyantā dhanuṣā nirjitā mahī<BR>
14,029.003a	sa kadā cit samudrānte vicaran baladarpitaḥ<BR>
14,029.003c	avākirac charaśataiḥ samudram iti naḥ śrutam<BR>
14,029.004a	taṃ samudro namaskṛtya kṛtāñjalir uvāca ha<BR>
14,029.004c	mā muñca vīra nārācān brūhi kiṃ karavāṇi te<BR>
14,029.005a	madāśrayāṇi bhūtāni tvadvisṛṣṭair maheṣubhiḥ<BR>
14,029.005c	vadhyante rājaśārdūla tebhyo dehy abhayaṃ vibho<BR>
14,029.006	arjuna uvāca<BR>
14,029.006a	matsamo yadi saṃgrāme śarāsanadharaḥ kva cit<BR>
14,029.006c	vidyate taṃ mamācakṣva yaḥ samāsīta māṃ mṛdhe<BR>
14,029.007	samudra uvāca<BR>
14,029.007a	maharṣir jamadagnis te yadi rājan pariśrutaḥ<BR>
14,029.007c	tasya putras tavātithyaṃ yathāvat kartum arhati<BR>
14,029.008a	tataḥ sa rājā prayayau krodhena mahatā vṛtaḥ<BR>
14,029.008c	sa tam āśramam āgamya rāmam evānvapadyata<BR>
14,029.009a	sa rāmapratikūlāni cakāra saha bandhubhiḥ<BR>
14,029.009c	āyāsaṃ janayām āsa rāmasya ca mahātmanaḥ<BR>
14,029.010a	tatas tejaḥ prajajvāla rāmasyāmitatejasaḥ<BR>
14,029.010c	pradahad ripusainyāni tadā kamalalocane<BR>
14,029.011a	tataḥ paraśum ādāya sa taṃ bāhusahasriṇam<BR>
14,029.011c	ciccheda sahasā rāmo bāhuśākham iva drumam<BR>
14,029.012a	taṃ hataṃ patitaṃ dṛṣṭvā sametāḥ sarvabāndhavāḥ<BR>
14,029.012c	asīn ādāya śaktīś ca bhārgavaṃ paryavārayan<BR>
14,029.013a	rāmo 'pi dhanur ādāya ratham āruhya satvaraḥ<BR>
14,029.013c	visṛjañ śaravarṣāṇi vyadhamat pārthivaṃ balam<BR>
14,029.014a	tatas tu kṣatriyāḥ ke cij jamadagniṃ nihatya ca<BR>
14,029.014c	viviśur giridurgāṇi mṛgāḥ siṃhārditā iva<BR>
14,029.015a	teṣāṃ svavihitaṃ karma tadbhayān nānutiṣṭhatām<BR>
14,029.015c	prajā vṛṣalatāṃ prāptā brāhmaṇānām adarśanāt<BR>
14,029.016a	ta ete dramiḍāḥ kāśāḥ puṇḍrāś ca śabaraiḥ saha<BR>
14,029.016c	vṛṣalatvaṃ parigatā vyutthānāt kṣatradharmataḥ<BR>
14,029.017a	tatas tu hatavīrāsu kṣatriyāsu punaḥ punaḥ<BR>
14,029.017c	dvijair utpāditaṃ kṣatraṃ jāmadagnyo nyakṛntata<BR>
14,029.018a	ekaviṃśatimedhānte rāmaṃ vāg aśarīriṇī<BR>
14,029.018c	divyā provāca madhurā sarvalokapariśrutā<BR>
14,029.019a	rāma rāma nivartasva kaṃ guṇaṃ tāta paśyasi<BR>
14,029.019c	kṣatrabandhūn imān prāṇair viprayojya punaḥ punaḥ<BR>
14,029.020a	tathaiva taṃ mahātmānam ṛcīkapramukhās tadā<BR>
14,029.020c	pitāmahā mahābhāga nivartasvety athābruvan<BR>
14,029.021a	pitur vadham amṛṣyaṃs tu rāmaḥ provāca tān ṛṣīn<BR>
14,029.021c	nārhantīha bhavanto māṃ nivārayitum ity uta<BR>
14,029.022	pitara ūcuḥ<BR>
14,029.022a	nārhase kṣatrabandhūṃs tvaṃ nihantuṃ jayatāṃ vara<BR>
14,029.022c	na hi yuktaṃ tvayā hantuṃ brāhmaṇena satā nṛpān<BR>
14,030.001	pitara ūcuḥ<BR>
14,030.001a	atrāpy udāharantīmam itihāsaṃ purātanam<BR>
14,030.001c	śrutvā ca tat tathā kāryaṃ bhavatā dvijasattama<BR>
14,030.002a	alarko nāma rājarṣir abhavat sumahātapāḥ<BR>
14,030.002c	dharmajñaḥ satyasaṃdhaś ca mahātmā sumahāvrataḥ<BR>
14,030.003a	sa sāgarāntāṃ dhanuṣā vinirjitya mahīm imām<BR>
14,030.003c	kṛtvā suduṣkaraṃ karma manaḥ sūkṣme samādadhe<BR>
14,030.004a	sthitasya vṛkṣamūle 'tha tasya cintā babhūva ha<BR>
14,030.004c	utsṛjya sumahad rājyaṃ sūkṣmaṃ prati mahāmate<BR>
14,030.005	alarka uvāca<BR>
14,030.005a	manaso me balaṃ jātaṃ mano jitvā dhruvo jayaḥ<BR>
14,030.005c	anyatra bāṇān asyāmi śatrubhiḥ parivāritaḥ<BR>
14,030.006a	yad idaṃ cāpalān mūrteḥ sarvam etac cikīrṣati<BR>
14,030.006c	manaḥ prati sutīkṣṇāgrān ahaṃ mokṣyāmi sāyakān<BR>
14,030.007	mana uvāca<BR>
14,030.007a	neme bāṇās tariṣyanti mām alarka kathaṃ cana<BR>
14,030.007c	tavaiva marma bhetsyanti bhinnamarmā mariṣyasi<BR>
14,030.008a	anyān bāṇān samīkṣasva yais tvaṃ māṃ sūdayiṣyasi<BR>
14,030.008c	tac chrutvā sa vicintyātha tato vacanam abravīt<BR>
14,030.008d*0064_01	indriyārtheṣu sarveṣu buddhis teṣv iha gṛdhyati<BR>
14,030.008d*0064_02	tasmād buddhiṃ prati śarān atimokṣyāmy ahaṃ śitān<BR>
14,030.009	alarka uvāca<BR>
14,030.009a	āghrāya subahūn gandhāṃs tān eva pratigṛdhyati<BR>
14,030.009c	tasmād ghrāṇaṃ prati śarān pratimokṣyāmy ahaṃ śitān<BR>
14,030.010	ghrāṇa uvāca<BR>
14,030.010a	neme bāṇās tariṣyanti mām alarka kathaṃ cana<BR>
14,030.010c	tavaiva marma bhetsyanti bhinnamarmā mariṣyasi<BR>
14,030.011a	anyān bāṇān samīkṣasva yais tvaṃ māṃ sūdayiṣyasi<BR>
14,030.011c	tac chrutvā sa vicintyātha tato vacanam abravīt<BR>
14,030.012	alarka uvāca<BR>
14,030.012a	iyaṃ svādūn rasān bhuktvā tān eva pratigṛdhyati<BR>
14,030.012c	tasmāj jihvāṃ prati śarān pratimokṣyāmy ahaṃ śitān<BR>
14,030.013	jihvovāca<BR>
14,030.013a	neme bāṇās tariṣyanti mām alarka kathaṃ cana<BR>
14,030.013c	tavaiva marma bhetsyanti bhinnamarmā mariṣyasi<BR>
14,030.014a	anyān bāṇān samīkṣasva yais tvaṃ māṃ sūdayiṣyasi<BR>
14,030.014c	tac chrutvā sa vicintyātha tato vacanam abravīt<BR>
14,030.015	alarka uvāca<BR>
14,030.015a	spṛṣṭvā tvag vividhān sparśāṃs tān eva pratigṛdhyati<BR>
14,030.015c	tasmāt tvacaṃ pāṭayiṣye vividhaiḥ kaṅkapatribhiḥ<BR>
14,030.016	tvag uvāca<BR>
14,030.016a	neme bāṇās tariṣyanti mām alarka kathaṃ cana<BR>
14,030.016c	tavaiva marma bhetsyanti bhinnamarmā mariṣyasi<BR>
14,030.017a	anyān bāṇān samīkṣasva yais tvaṃ māṃ sūdayiṣyasi<BR>
14,030.017c	tac chrutvā sa vicintyātha tato vacanam abravīt<BR>
14,030.018	alarka uvāca<BR>
14,030.018a	śrutvā vai vividhāñ śabdāṃs tān eva pratigṛdhyati<BR>
14,030.018c	tasmāc chrotraṃ prati śarān pratimokṣyāmy ahaṃ śitān<BR>
14,030.019	śrotra uvāca<BR>
14,030.019a	neme bāṇās tariṣyanti mām alarka kathaṃ cana<BR>
14,030.019c	tavaiva marma bhetsyanti tato hāsyasi jīvitam<BR>
14,030.020a	anyān bāṇān samīkṣasva yais tvaṃ māṃ sūdayiṣyasi<BR>
14,030.020c	tac chrutvā sa vicintyātha tato vacanam abravīt<BR>
14,030.021	alarka uvāca<BR>
14,030.021a	dṛṣṭvā vai vividhān bhāvāṃs tān eva pratigṛdhyati<BR>
14,030.021c	tasmāc cakṣuḥ prati śarān pratimokṣyāmy ahaṃ śitān<BR>
14,030.022	cakṣur uvāca<BR>
14,030.022a	neme bāṇās tariṣyanti mām alarka kathaṃ cana<BR>
14,030.022c	tavaiva marma bhetsyanti bhinnamarmā mariṣyasi<BR>
14,030.023a	anyān bāṇān samīkṣasva yais tvaṃ māṃ sūdayiṣyasi<BR>
14,030.023c	tac chrutvā sa vicintyātha tato vacanam abravīt<BR>
14,030.024	alarka uvāca<BR>
14,030.024a	iyaṃ niṣṭhā bahuvidhā prajñayā tv adhyavasyati<BR>
14,030.024c	tasmād buddhiṃ prati śarān pratimokṣyāmy ahaṃ śitān<BR>
14,030.025	buddhir uvāca<BR>
14,030.025a	neme bāṇās tariṣyanti mām alarka kathaṃ cana<BR>
14,030.025c	tavaiva marma bhetsyanti bhinnamarmā mariṣyasi<BR>
14,030.025d*0065_01	anyān bāṇān samīkṣasva yais tvaṃ māṃ sūdayiṣyasi<BR>
14,030.026	pitara ūcuḥ<BR>
14,030.026a	tato 'larkas tapo ghoram āsthāyātha suduṣkaram<BR>
14,030.026c	nādhyagacchat paraṃ śaktyā bāṇam eteṣu saptasu<BR>
14,030.026e	susamāhitacetās tu tato 'cintayata prabhuḥ<BR>
14,030.027a	sa vicintya ciraṃ kālam alarko dvijasattama<BR>
14,030.027c	nādhyagacchat paraṃ śreyo yogān matimatāṃ varaḥ<BR>
14,030.028a	sa ekāgraṃ manaḥ kṛtvā niścalo yogam āsthitaḥ<BR>
14,030.028c	indriyāṇi jaghānāśu bāṇenaikena vīryavān<BR>
14,030.028e	yogenātmānam āviśya saṃsiddhiṃ paramāṃ yayau<BR>
14,030.029a	vismitaś cāpi rājarṣir imāṃ gāthāṃ jagāda ha<BR>
14,030.029c	aho kaṣṭaṃ yad asmābhiḥ pūrvaṃ rājyam anuṣṭhitam<BR>
14,030.029d*0066_01	bhogatṛṣṇāsamāyuktaiḥ pūrvaṃ rājyam upāsitam<BR>
14,030.029e	iti paścān mayā jñātaṃ yogān nāsti paraṃ sukham<BR>
14,030.030a	iti tvam api jānīhi rāma mā kṣatriyāñ jahi<BR>
14,030.030c	tapo ghoram upātiṣṭha tataḥ śreyo 'bhipatsyase<BR>
14,030.031	brāhmaṇa uvāca<BR>
14,030.031a	ity uktaḥ sa tapo ghoraṃ jāmadagnyaḥ pitāmahaiḥ<BR>
14,030.031c	āsthitaḥ sumahābhāgo yayau siddhiṃ ca durgamām<BR>
14,030.031d*0067_01	ity uktaḥ pitṛbhiḥ so 'tha tapo ghoraṃ samāsthitaḥ<BR>
14,030.031d*0067_02	jāmadagnyo mahābhāgaḥ siddhiṃ ca paramāṃ gataḥ<BR>
14,031.001	brāhmaṇa uvāca<BR>
14,031.001a	trayo vai ripavo loke nava vai guṇataḥ smṛtāḥ<BR>
14,031.001c	harṣaḥ stambho 'bhimānaś ca trayas te sāttvikā guṇāḥ<BR>
14,031.002a	śokaḥ krodho 'tisaṃrambho rājasās te guṇāḥ smṛtāḥ<BR>
14,031.002c	svapnas tandrī ca mohaś ca trayas te tāmasā guṇāḥ<BR>
14,031.003a	etān nikṛtya dhṛtimān bāṇasaṃghair atandritaḥ<BR>
14,031.003c	jetuṃ parān utsahate praśāntātmā jitendriyaḥ<BR>
14,031.004a	atra gāthāḥ kīrtayanti purākalpavido janāḥ<BR>
14,031.004c	ambarīṣeṇa yā gītā rājñā rājyaṃ praśāsatā<BR>
14,031.005a	samudīrṇeṣu doṣeṣu vadhyamāneṣu sādhuṣu<BR>
14,031.005c	jagrāha tarasā rājyam ambarīṣa iti śrutiḥ<BR>
14,031.006a	sa nigṛhya mahādoṣān sādhūn samabhipūjya ca<BR>
14,031.006c	jagāma mahatīṃ siddhiṃ gāthāṃ cemāṃ jagāda ha<BR>
14,031.007a	bhūyiṣṭhaṃ me jitā doṣā nihatāḥ sarvaśatravaḥ<BR>
14,031.007c	eko doṣo 'vaśiṣṭas tu vadhyaḥ sa na hato mayā<BR>
14,031.008a	yena yukto jantur ayaṃ vaitṛṣṇyaṃ nādhigacchati<BR>
14,031.008c	tṛṣṇārta iva nimnāni dhāvamāno na budhyate<BR>
14,031.009a	akāryam api yeneha prayuktaḥ sevate naraḥ<BR>
14,031.009c	taṃ lobham asibhis tīkṣṇair nikṛntantaṃ nikṛntata<BR>
14,031.010a	lobhād dhi jāyate tṛṣṇā tataś cintā prasajyate<BR>
14,031.010c	sa lipsamāno labhate bhūyiṣṭhaṃ rājasān guṇān<BR>
14,031.010d*0068_01	tad avāptau tu labhate bhūyiṣṭhaṃ tāmasān guṇān<BR>
14,031.010d*0069_01	etair doṣaiḥ punar dehī badhyamānaḥ punaḥ punaḥ<BR>
14,031.010d*0069_02	bhuktvā vai rājasān bhogāñ jāyate karma cehate<BR>
14,031.011a	sa tair guṇaiḥ saṃhatadehabandhanaḥ; punaḥ punar jāyati karma cehate<BR>
14,031.011c	janmakṣaye bhinnavikīrṇadehaḥ; punar mṛtyuṃ gacchati janmani sve<BR>
14,031.012a	tasmād enaṃ samyag avekṣya lobhaṃ; nigṛhya dhṛtyātmani rājyam icchet<BR>
14,031.012c	etad rājyaṃ nānyad astīti vidyād; yas tv atra rājā vijito mamaikaḥ<BR>
14,031.013a	iti rājñāmbarīṣeṇa gāthā gītā yaśasvinā<BR>
14,031.013c	ādhirājyaṃ puraskṛtya lobham ekaṃ nikṛntatā<BR>
14,032.001	brāhmaṇa uvāca<BR>
14,032.001a	atrāpy udāharantīmam itihāsaṃ purātanam<BR>
14,032.001c	brāhmaṇasya ca saṃvādaṃ janakasya ca bhāmini<BR>
14,032.002a	brāhmaṇaṃ janako rājā sannaṃ kasmiṃś cid āgame<BR>
14,032.002c	viṣaye me na vastavyam iti śiṣṭyartham abravīt<BR>
14,032.003a	ity uktaḥ pratyuvācātha brāhmaṇo rājasattamam<BR>
14,032.003c	ācakṣva viṣayaṃ rājan yāvāṃs tava vaśe sthitaḥ<BR>
14,032.004a	so 'nyasya viṣaye rājño vastum icchāmy ahaṃ vibho<BR>
14,032.004c	vacas te kartum icchāmi yathāśāstraṃ mahīpate<BR>
14,032.005a	ity uktaḥ sa tadā rājā brāhmaṇena yaśasvinā<BR>
14,032.005c	muhur uṣṇaṃ ca niḥśvasya na sa taṃ pratyabhāṣata<BR>
14,032.006a	tam āsīnaṃ dhyāyamānaṃ rājānam amitaujasam<BR>
14,032.006c	kaśmalaṃ sahasāgacchad bhānumantam iva grahaḥ<BR>
14,032.007a	samāśvāsya tato rājā vyapete kaśmale tadā<BR>
14,032.007c	tato muhūrtād iva taṃ brāhmaṇaṃ vākyam abravīt<BR>
14,032.008a	pitṛpaitāmahe rājye vaśye janapade sati<BR>
14,032.008c	viṣayaṃ nādhigacchāmi vicinvan pṛthivīm imām<BR>
14,032.009a	nādhyagacchaṃ yadā pṛthvyāṃ mithilā mārgitā mayā<BR>
14,032.009c	nādhyagacchaṃ yadā tasyāṃ svaprajā mārgitā mayā<BR>
14,032.010a	nādhyagacchaṃ yadā tāsu tadā me kaśmalo 'bhavat<BR>
14,032.010c	tato me kaśmalasyānte matiḥ punar upasthitā<BR>
14,032.011a	tayā na viṣayaṃ manye sarvo vā viṣayo mama<BR>
14,032.011c	ātmāpi cāyaṃ na mama sarvā vā pṛthivī mama<BR>
14,032.011d*0070_01	yathā mama tathānyeṣām iti manye dvijottama<BR>
14,032.011e	uṣyatāṃ yāvad utsāho bhujyatāṃ yāvad iṣyate<BR>
14,032.012a	pitṛpaitāmahe rājye vaśye janapade sati<BR>
14,032.012c	brūhi kāṃ buddhim āsthāya mamatvaṃ varjitaṃ tvayā<BR>
14,032.013a	kāṃ vā buddhiṃ viniścitya sarvo vai viṣayas tava<BR>
14,032.013c	nāvaiṣi viṣayaṃ yena sarvo vā viṣayas tava<BR>
14,032.014	janaka uvāca<BR>
14,032.014a	antavanta ihārambhā viditāḥ sarvakarmasu<BR>
14,032.014c	nādhyagaccham ahaṃ yasmān mamedam iti yad bhavet<BR>
14,032.015a	kasyedam iti kasya svam iti vedavacas tathā<BR>
14,032.015c	nādhyagaccham ahaṃ buddhyā mamedam iti yad bhavet<BR>
14,032.016a	etāṃ buddhiṃ viniścitya mamatvaṃ varjitaṃ mayā<BR>
14,032.016c	śṛṇu buddhiṃ tu yāṃ jñātvā sarvatra viṣayo mama<BR>
14,032.017a	nāham ātmārtham icchāmi gandhān ghrāṇagatān api<BR>
14,032.017c	tasmān me nirjitā bhūmir vaśe tiṣṭhati nityadā<BR>
14,032.018a	nāham ātmārtham icchāmi rasān āsye 'pi vartataḥ<BR>
14,032.018c	āpo me nirjitās tasmād vaśe tiṣṭhanti nityadā<BR>
14,032.019a	nāham ātmārtham icchāmi rūpaṃ jyotiś ca cakṣuṣā<BR>
14,032.019c	tasmān me nirjitaṃ jyotir vaśe tiṣṭhati nityadā<BR>
14,032.020a	nāham ātmārtham icchāmi sparśāṃs tvaci gatāś ca ye<BR>
14,032.020c	tasmān me nirjito vāyur vaśe tiṣṭhati nityadā<BR>
14,032.021a	nāham ātmārtham icchāmi śabdāñ śrotragatān api<BR>
14,032.021c	tasmān me nirjitāḥ śabdā vaśe tiṣṭhanti nityadā<BR>
14,032.022a	nāham ātmārtham icchāmi mano nityaṃ manontare<BR>
14,032.022c	mano me nirjitaṃ tasmād vaśe tiṣṭhati nityadā<BR>
14,032.023a	devebhyaś ca pitṛbhyaś ca bhūtebhyo 'tithibhiḥ saha<BR>
14,032.023c	ityarthaṃ sarva eveme samārambhā bhavanti vai<BR>
14,032.024a	tataḥ prahasya janakaṃ brāhmaṇaḥ punar abravīt<BR>
14,032.024c	tvajjijñāsārtham adyeha viddhi māṃ dharmam āgatam<BR>
14,032.025a	tvam asya brahmanābhasya buddhyārasyānivartinaḥ<BR>
14,032.025c	sattvaneminiruddhasya cakrasyaikaḥ pravartakaḥ<BR>
14,033.001	brāhmaṇa uvāca<BR>
14,033.001a	nāhaṃ tathā bhīru carāmi loke; tathā tvaṃ māṃ tarkayase svabuddhyā<BR>
14,033.001c	vipro 'smi mukto 'smi vanecaro 'smi; gṛhasthadharmā brahmacārī tathāsmi<BR>
14,033.002a	nāham asmi yathā māṃ tvaṃ paśyase cakṣuṣā śubhe<BR>
14,033.002c	mayā vyāptam idaṃ sarvaṃ yat kiṃ cij jagatīgatam<BR>
14,033.003a	ye ke cij jantavo loke jaṅgamāḥ sthāvarāś ca ha<BR>
14,033.003c	teṣāṃ mām antakaṃ viddhi dārūṇām iva pāvakam<BR>
14,033.004a	rājyaṃ pṛthivyāṃ sarvasyām atha vāpi triviṣṭape<BR>
14,033.004c	tathā buddhir iyaṃ vetti buddhir eva dhanaṃ mama<BR>
14,033.005a	ekaḥ panthā brāhmaṇānāṃ yena gacchanti tadvidaḥ<BR>
14,033.005c	gṛheṣu vanavāseṣu guruvāseṣu bhikṣuṣu<BR>
14,033.005e	liṅgair bahubhir avyagrair ekā buddhir upāsyate<BR>
14,033.006a	nānāliṅgāśramasthānāṃ yeṣāṃ buddhiḥ śamātmikā<BR>
14,033.006c	te bhāvam ekam āyānti saritaḥ sāgaraṃ yathā<BR>
14,033.007a	buddhyāyaṃ gamyate mārgaḥ śarīreṇa na gamyate<BR>
14,033.007c	ādyantavanti karmāṇi śarīraṃ karmabandhanam<BR>
14,033.008a	tasmāt te subhage nāsti paralokakṛtaṃ bhayam<BR>
14,033.008c	madbhāvabhāvaniratā mamaivātmānam eṣyasi<BR>
14,034.001	brāhmaṇy uvāca<BR>
14,034.001a	nedam alpātmanā śakyaṃ vedituṃ nākṛtātmanā<BR>
14,034.001c	bahu cālpaṃ ca saṃkṣiptaṃ viplutaṃ ca mataṃ mama<BR>
14,034.002a	upāyaṃ tu mama brūhi yenaiṣā labhyate matiḥ<BR>
14,034.002c	tan manye kāraṇatamaṃ yata eṣā pravartate<BR>
14,034.003	brāhmaṇa uvāca<BR>
14,034.003a	araṇīṃ brāhmaṇīṃ viddhi gurur asyottarāraṇiḥ<BR>
14,034.003c	tapaḥśrute 'bhimathnīto jñānāgnir jāyate tataḥ<BR>
14,034.004	brāhmaṇy uvāca<BR>
14,034.004a	yad idaṃ brahmaṇo liṅgaṃ kṣetrajñam iti saṃjñitam<BR>
14,034.004c	grahītuṃ yena tac chakyaṃ lakṣaṇaṃ tasya tat kva nu<BR>
14,034.005	brāhmaṇa uvāca<BR>
14,034.005a	aliṅgo nirguṇaś caiva kāraṇaṃ nāsya vidyate<BR>
14,034.005c	upāyam eva vakṣyāmi yena gṛhyeta vā na vā<BR>
14,034.006a	samyag apy upadiṣṭaś ca bhramarair iva lakṣyate<BR>
14,034.006c	karmabuddhir abuddhitvāj jñānaliṅgair ivāśritam<BR>
14,034.007a	idaṃ kāryam idaṃ neti na mokṣeṣūpadiśyate<BR>
14,034.007c	paśyataḥ śṛṇvato buddhir ātmano yeṣu jāyate<BR>
14,034.008a	yāvanta iha śakyeraṃs tāvato 'ṃśān prakalpayet<BR>
14,034.008c	vyaktān avyaktarūpāṃś ca śataśo 'tha sahasraśaḥ<BR>
14,034.009a	sarvān nānātvayuktāṃś ca sarvān pratyakṣahetukān<BR>
14,034.009c	yataḥ paraṃ na vidyeta tato 'bhyāse bhaviṣyati<BR>
14,034.010	vāsudeva uvāca<BR>
14,034.010a	tatas tu tasyā brāhmaṇyā matiḥ kṣetrajñasaṃkṣaye<BR>
14,034.010c	kṣetrajñād eva parataḥ kṣetrajño 'nyaḥ pravartate<BR>
14,034.011	arjuna uvāca<BR>
14,034.011a	kva nu sā brāhmaṇī kṛṣṇa kva cāsau brāhmaṇarṣabhaḥ<BR>
14,034.011c	yābhyāṃ siddhir iyaṃ prāptā tāv ubhau vada me 'cyuta<BR>
14,034.012	vāsudeva uvāca<BR>
14,034.012a	mano me brāhmaṇaṃ viddhi buddhiṃ me viddhi brāhmaṇīm<BR>
14,034.012c	kṣetrajña iti yaś coktaḥ so 'ham eva dhanaṃjaya<BR>
14,035.001	arjuna uvāca<BR>
14,035.001a	brahma yat paramaṃ vedyaṃ tan me vyākhyātum arhasi<BR>
14,035.001c	bhavato hi prasādena sūkṣme me ramate matiḥ<BR>
14,035.002	vāsudeva uvāca<BR>
14,035.002a	atrāpy udāharantīmam itihāsaṃ purātanam<BR>
14,035.002c	saṃvādaṃ mokṣasaṃyuktaṃ śiṣyasya guruṇā saha<BR>
14,035.003a	kaś cid brāhmaṇam āsīnam ācāryaṃ saṃśitavratam<BR>
14,035.003c	śiṣyaḥ papraccha medhāvī kiṃ svic chreyaḥ paraṃtapa<BR>
14,035.004a	bhagavantaṃ prapanno 'haṃ niḥśreyasaparāyaṇaḥ<BR>
14,035.004c	yāce tvāṃ śirasā vipra yad brūyāṃ tad vicakṣva me<BR>
14,035.005a	tam evaṃvādinaṃ pārtha śiṣyaṃ gurur uvāca ha<BR>
14,035.005c	kathayasva pravakṣyāmi yatra te saṃśayo dvija<BR>
14,035.006a	ity uktaḥ sa kuruśreṣṭha guruṇā guruvatsalaḥ<BR>
14,035.006c	prāñjaliḥ paripapraccha yat tac chṛṇu mahāmate<BR>
14,035.007	śiṣya uvāca<BR>
14,035.007a	kutaś cāhaṃ kutaś ca tvaṃ tat satyaṃ brūhi yat param<BR>
14,035.007c	kuto jātāni bhūtāni sthāvarāṇi carāṇi ca<BR>
14,035.008a	kena jīvanti bhūtāni teṣām āyuḥ kim ātmakam<BR>
14,035.008c	kiṃ satyaṃ kiṃ tapo vipra ke guṇāḥ sadbhir īritāḥ<BR>
14,035.008e	ke panthānaḥ śivāḥ santi kiṃ sukhaṃ kiṃ ca duṣkṛtam<BR>
14,035.009a	etān me bhagavan praśnān yāthātathyena sattama<BR>
14,035.009c	vaktum arhasi viprarṣe yathāvad iha tattvataḥ<BR>
14,035.009d*0071_01	tvad anyaḥ kaś ca na praśnān etān vaktum ihārhati<BR>
14,035.009d*0071_02	brūhi dharmavidāṃ śreṣṭha paraṃ kautūhalaṃ mama<BR>
14,035.009d*0071_03	mokṣadharmārthakuśalo bhavāṃl lokeṣu gīyate<BR>
14,035.009d*0071_04	sarvasaṃśayasaṃchettā tvad anyo na ca vidyate<BR>
14,035.009d*0071_05	saṃsārabhīravaś caiva mokṣakāmās tathā vayam<BR>
14,035.010	vāsudeva uvāca<BR>
14,035.010a	tasmai saṃpratipannāya yathāvat paripṛcchate<BR>
14,035.010c	śiṣyāya guṇayuktāya śāntāya guruvartine<BR>
14,035.010e	chāyābhūtāya dāntāya yataye brahmacāriṇe<BR>
14,035.010e*0072_01	kulīnāya suśīlāya bhaktāya brahmavādine<BR>
14,035.011a	tān praśnān abravīt pārtha medhāvī sa dhṛtavrataḥ<BR>
14,035.011c	guruḥ kurukulaśreṣṭha samyak sarvān ariṃdama<BR>
14,035.012a	brahmaproktam idaṃ dharmam ṛṣipravarasevitam<BR>
14,035.012c	vedavidyāsamāvāpyaṃ tattvabhūtārthabhāvanam<BR>
14,035.012d@003_0001	jñānaṃ tv eva paraṃ vidmaḥ saṃnyāsaṃ tapa uttamam<BR>
14,035.012d@003_0002	yas tu veda nirābādhaṃ jñānatattvaṃ viniścayāt<BR>
14,035.012d@003_0003	sarvabhūtastham ātmānaṃ sa sarvagatir iṣyate<BR>
14,035.012d@003_0004	yo vidvān sahavāsaṃ ca vivāsaṃ caiva paśyati<BR>
14,035.012d@003_0005	tathaivaikatvanānātve sa duḥkhāt parimucyate<BR>
14,035.012d@003_0006	yo na kāmayate kiṃ cin na kiṃ cid abhimanyate<BR>
14,035.012d@003_0007	ihalokastha evaiṣa brahmabhūyāya kalpate<BR>
14,035.012d@003_0008	pradhānaguṇatattvajñaḥ sarvabhūtavidhānavit<BR>
14,035.012d@003_0009	nirmamo nirahaṃkāro mucyate nātra saṃśayaḥ<BR>
14,035.012d@003_0010	avyaktabījaprabhavo buddhiskandhamayo mahān<BR>
14,035.012d@003_0011	mahāhaṃkāraviṭapa indriyāṅkurakoṭaraḥ<BR>
14,035.012d@003_0012	mahābhūtaviśeṣaś ca viśeṣapratiśākhavān<BR>
14,035.012d@003_0013	sadāparṇaḥ sadāpuṣpaḥ sadāśubhaphalodayaḥ<BR>
14,035.012d@003_0014	ājīvaḥ sarvabhūtānāṃ brahmabījaḥ sanātanaḥ<BR>
14,035.012d@003_0015	etaj jñātvā ca tattvena jñānena parāmāsinā<BR>
14,035.012d@003_0016	chittvā cāmaratāṃ prāpya jahāti mṛtyujanmanī<BR>
14,035.013a	bhūtabhavyabhaviṣyādidharmakāmārthaniścayam<BR>
14,035.013c	siddhasaṃghaparijñātaṃ purākalpaṃ sanātanam<BR>
14,035.014a	pravakṣye 'haṃ mahāprājña padam uttamam adya te<BR>
14,035.014c	buddhvā yad iha saṃsiddhā bhavantīha manīṣiṇaḥ<BR>
14,035.015a	upagamyarṣayaḥ pūrvaṃ jijñāsantaḥ parasparam<BR>
14,035.015c	bṛhaspatibharadvājau gautamo bhārgavas tathā<BR>
14,035.016a	vasiṣṭhaḥ kāśyapaś caiva viśvāmitro 'trir eva ca<BR>
14,035.016c	mārgān sarvān parikramya pariśrāntāḥ svakarmabhiḥ<BR>
14,035.017a	ṛṣim āṅgirasaṃ vṛddhaṃ puraskṛtya tu te dvijāḥ<BR>
14,035.017c	dadṛśur brahmabhavane brahmāṇaṃ vītakalmaṣam<BR>
14,035.018a	taṃ praṇamya mahātmānaṃ sukhāsīnaṃ maharṣayaḥ<BR>
14,035.018c	papracchur vinayopetā niḥśreyasam idaṃ param<BR>
14,035.019a	kathaṃ karma kriyāt sādhu kathaṃ mucyeta kilbiṣāt<BR>
14,035.019c	ke no mārgāḥ śivāś ca syuḥ kiṃ satyaṃ kiṃ ca duṣkṛtam<BR>
14,035.020a	kenobhau karmapanthānau mahattvaṃ kena vindati<BR>
14,035.020c	pralayaṃ cāpavargaṃ ca bhūtānāṃ prabhavāpyayau<BR>
14,035.021a	ity uktaḥ sa muniśreṣṭhair yad āha prapitāmahaḥ<BR>
14,035.021c	tat te 'haṃ saṃpravakṣyāmi śṛṇu śiṣya yathāgamam<BR>
14,035.022	brahmovāca<BR>
14,035.022a	satyād bhūtāni jātāni sthāvarāṇi carāṇi ca<BR>
14,035.022c	tapasā tāni jīvanti iti tad vitta suvratāḥ<BR>
14,035.023a	svāṃ yoniṃ punar āgamya vartante svena karmaṇā<BR>
14,035.023c	satyaṃ hi guṇasaṃyuktaṃ niyataṃ pañcalakṣaṇam<BR>
14,035.024a	brahma satyaṃ tapaḥ satyaṃ satyaṃ caiva prajāpatiḥ<BR>
14,035.024c	satyād bhūtāni jātāni bhūtaṃ satyamayaṃ mahat<BR>
14,035.025a	tasmāt satyāśrayā viprā nityaṃ yogaparāyaṇāḥ<BR>
14,035.025c	atītakrodhasaṃtāpā niyatā dharmasetavaḥ<BR>
14,035.026a	anyonyaniyatān vaidyān dharmasetupravartakān<BR>
14,035.026c	tān ahaṃ saṃpravakṣyāmi śāśvatān lokabhāvanān<BR>
14,035.027a	cāturvidyaṃ tathā varṇāṃś caturaś cāśramān pṛthak<BR>
14,035.027c	dharmam ekaṃ catuṣpādaṃ nityam āhur manīṣiṇaḥ<BR>
14,035.028a	panthānaṃ vaḥ pravakṣyāmi śivaṃ kṣemakaraṃ dvijāḥ<BR>
14,035.028c	niyataṃ brahmabhāvāya yātaṃ pūrvaṃ manīṣibhiḥ<BR>
14,035.029a	gadatas taṃ mamādyeha panthānaṃ durvidaṃ param<BR>
14,035.029c	nibodhata mahābhāgā nikhilena paraṃ padam<BR>
14,035.030a	brahmacārikam evāhur āśramaṃ prathamaṃ padam<BR>
14,035.030c	gārhasthyaṃ tu dvitīyaṃ syād vānaprastham ataḥ param<BR>
14,035.030e	tataḥ paraṃ tu vijñeyam adhyātmaṃ paramaṃ padam<BR>
14,035.031a	jyotir ākāśam ādityo vāyur indraḥ prajāpatiḥ<BR>
14,035.031c	nopaiti yāvad adhyātmaṃ tāvad etān na paśyati<BR>
14,035.031e	tasyopāyaṃ pravakṣyāmi purastāt taṃ nibodhata<BR>
14,035.032a	phalamūlānilabhujāṃ munīnāṃ vasatāṃ vane<BR>
14,035.032c	vānaprasthaṃ dvijātīnāṃ trayāṇām upadiśyate<BR>
14,035.033a	sarveṣām eva varṇānāṃ gārhasthyaṃ tad vidhīyate<BR>
14,035.033c	śraddhālakṣaṇam ity evaṃ dharmaṃ dhīrāḥ pracakṣate<BR>
14,035.033d*0073_01	naiṣṭhiko 'tha yatir vāpi vibhakto brahmacāriṇaḥ<BR>
14,035.034a	ity ete devayānā vaḥ panthānaḥ parikīrtitāḥ<BR>
14,035.034c	sadbhir adhyāsitā dhīraiḥ karmabhir dharmasetavaḥ<BR>
14,035.035a	eteṣāṃ pṛthag adhyāste yo dharmaṃ saṃśitavrataḥ<BR>
14,035.035c	kālāt paśyati bhūtānāṃ sadaiva prabhavāpyayau<BR>
14,035.036a	atas tattvāni vakṣyāmi yāthātathyena hetunā<BR>
14,035.036c	viṣayasthāni sarvāṇi vartamānāni bhāgaśaḥ<BR>
14,035.037a	mahān ātmā tathāvyaktam ahaṃkāras tathaiva ca<BR>
14,035.037c	indriyāṇi daśaikaṃ ca mahābhūtāni pañca ca<BR>
14,035.038a	viśeṣāḥ pañcabhūtānām ity eṣā vaidikī śrutiḥ<BR>
14,035.038c	caturviṃśatir eṣā vas tattvānāṃ saṃprakīrtitā<BR>
14,035.039a	tattvānām atha yo veda sarveṣāṃ prabhavāpyayau<BR>
14,035.039c	sa dhīraḥ sarvabhūteṣu na moham adhigacchati<BR>
14,035.040a	tattvāni yo vedayate yathātathaṃ; guṇāṃś ca sarvān akhilāś ca devatāḥ<BR>
14,035.040c	vidhūtapāpmā pravimucya bandhanaṃ; sa sarvalokān amalān samaśnute<BR>
14,036.001	brahmovāca<BR>
14,036.001a	tad avyaktam anudriktaṃ sarvavyāpi dhruvaṃ sthiram<BR>
14,036.001c	navadvāraṃ puraṃ vidyāt triguṇaṃ pañcadhātukam<BR>
14,036.002a	ekādaśaparikṣepaṃ mano vyākaraṇātmakam<BR>
14,036.002c	buddhisvāmikam ity etat param ekādaśaṃ bhavet<BR>
14,036.003a	trīṇi srotāṃsi yāny asminn āpyāyante punaḥ punaḥ<BR>
14,036.003c	praṇāḍyas tisra evaitāḥ pravartante guṇātmikāḥ<BR>
14,036.004a	tamo rajas tathā sattvaṃ guṇān etān pracakṣate<BR>
14,036.004c	anyonyamithunāḥ sarve tathānyonyānujīvinaḥ<BR>
14,036.005a	anyonyāpāśrayāś caiva tathānyonyānuvartinaḥ<BR>
14,036.005c	anyonyavyatiṣaktāś ca triguṇāḥ pañca dhātavaḥ<BR>
14,036.006a	tamaso mithunaṃ sattvaṃ sattvasya mithunaṃ rajaḥ<BR>
14,036.006c	rajasaś cāpi sattvaṃ syāt sattvasya mithunaṃ tamaḥ<BR>
14,036.007a	niyamyate tamo yatra rajas tatra pravartate<BR>
14,036.007c	niyamyate rajo yatra sattvaṃ tatra pravartate<BR>
14,036.008a	naiśātmakaṃ tamo vidyāt triguṇaṃ mohasaṃjñitam<BR>
14,036.008c	adharmalakṣaṇaṃ caiva niyataṃ pāpakarmasu<BR>
14,036.008d*0074_01	tāmasaṃ rūpam etat tu dṛśyate cāpi saṃgatam<BR>
14,036.009a	pravṛttyātmakam evāhū rajaḥ paryāyakārakam<BR>
14,036.009c	pravṛttaṃ sarvabhūteṣu dṛśyatotpattilakṣaṇam<BR>
14,036.010a	prakāśaṃ sarvabhūteṣu lāghavaṃ śraddadhānatā<BR>
14,036.010c	sāttvikaṃ rūpam evaṃ tu lāghavaṃ sādhusaṃmitam<BR>
14,036.011a	eteṣāṃ guṇatattvaṃ hi vakṣyate hetvahetubhiḥ<BR>
14,036.011c	samāsavyāsayuktāni tattvatas tāni vitta me<BR>
14,036.012a	saṃmoho 'jñānam atyāgaḥ karmaṇām avinirṇayaḥ<BR>
14,036.012c	svapnaḥ stambho bhayaṃ lobhaḥ śokaḥ sukṛtadūṣaṇam<BR>
14,036.013a	asmṛtiś cāvipākaś ca nāstikyaṃ bhinnavṛttitā<BR>
14,036.013c	nirviśeṣatvam andhatvaṃ jaghanyaguṇavṛttitā<BR>
14,036.014a	akṛte kṛtamānitvam ajñāne jñānamānitā<BR>
14,036.014c	amaitrī vikṛto bhāvo aśraddhā mūḍhabhāvanā<BR>
14,036.015a	anārjavam asaṃjñatvaṃ karma pāpam acetanā<BR>
14,036.015c	gurutvaṃ sannabhāvatvam asitatvam avāg gatiḥ<BR>
14,036.016a	sarva ete guṇā viprās tāmasāḥ saṃprakīrtitāḥ<BR>
14,036.016c	ye cānye niyatā bhāvā loke 'smin mohasaṃjñitāḥ<BR>
14,036.017a	tatra tatra niyamyante sarve te tāmasā guṇāḥ<BR>
14,036.017c	parivādakathā nityaṃ devabrāhmaṇavaidikāḥ<BR>
14,036.018a	atyāgaś cābhimānaś ca moho manyus tathākṣamā<BR>
14,036.018c	matsaraś caiva bhūteṣu tāmasaṃ vṛttam iṣyate<BR>
14,036.019a	vṛthārambhāś ca ye ke cid vṛthādānāni yāni ca<BR>
14,036.019c	vṛthābhakṣaṇam ity etat tāmasaṃ vṛttam iṣyate<BR>
14,036.020a	ativādo 'titikṣā ca mātsaryam atimānitā<BR>
14,036.020c	aśraddadhānatā caiva tāmasaṃ vṛttam iṣyate<BR>
14,036.021a	evaṃvidhās tu ye ke cil loke 'smin pāpakarmiṇaḥ<BR>
14,036.021c	manuṣyā bhinnamaryādāḥ sarve te tāmasā janāḥ<BR>
14,036.022a	teṣāṃ yoniṃ pravakṣyāmi niyatāṃ pāpakarmaṇām<BR>
14,036.022c	avāṅnirayabhāvāya tiryaṅnirayagāminaḥ<BR>
14,036.023a	sthāvarāṇi ca bhūtāni paśavo vāhanāni ca<BR>
14,036.023c	kravyādā dandaśūkāś ca kṛmikīṭavihaṃgamāḥ<BR>
14,036.024a	aṇḍajā jantavo ye ca sarve cāpi catuṣpadāḥ<BR>
14,036.024c	unmattā badhirā mūkā ye cānye pāparogiṇaḥ<BR>
14,036.025a	magnās tamasi durvṛttāḥ svakarmakṛtalakṣaṇāḥ<BR>
14,036.025c	avāksrotasa ity ete magnās tamasi tāmasāḥ<BR>
14,036.026a	teṣām utkarṣam udrekaṃ vakṣyāmy aham ataḥ param<BR>
14,036.026c	yathā te sukṛtāṃl lokāṃl labhante puṇyakarmiṇaḥ<BR>
14,036.027a	anyathā pratipannās tu vivṛddhā ye ca karmasu<BR>
14,036.027c	svakarmaniratānāṃ ca brāhmaṇānāṃ śubhaiṣiṇām<BR>
14,036.028a	saṃskāreṇordhvam āyānti yatamānāḥ salokatām<BR>
14,036.028c	svargaṃ gacchanti devānām ity eṣā vaidikī śrutiḥ<BR>
14,036.029a	anyathā pratipannās tu vivṛddhāḥ sveṣu karmasu<BR>
14,036.029c	punarāvṛttidharmāṇas te bhavantīha mānuṣāḥ<BR>
14,036.030a	pāpayoniṃ samāpannāś caṇḍālā mūkacūcukāḥ<BR>
14,036.030c	varṇān paryāyaśaś cāpi prāpnuvanty uttarottaram<BR>
14,036.031a	śūdrayonim atikramya ye cānye tāmasā guṇāḥ<BR>
14,036.031c	srotomadhye samāgamya vartante tāmase guṇe<BR>
14,036.032a	abhiṣaṅgas tu kāmeṣu mahāmoha iti smṛtaḥ<BR>
14,036.032c	ṛṣayo munayo devā muhyanty atra sukhepsavaḥ<BR>
14,036.033a	tamo moho mahāmohas tāmisraḥ krodhasaṃjñitaḥ<BR>
14,036.033c	maraṇaṃ tv andhatāmisraṃ tāmisraṃ krodha ucyate<BR>
14,036.034a	bhāvato guṇataś caiva yonitaś caiva tattvataḥ<BR>
14,036.034c	sarvam etat tamo viprāḥ kīrtitaṃ vo yathāvidhi<BR>
14,036.035a	ko nv etad budhyate sādhu ko nv etat sādhu paśyati<BR>
14,036.035c	atattve tattvadarśī yas tamasas tattvalakṣaṇam<BR>
14,036.036a	tamoguṇā vo bahudhā prakīrtitā; yathāvad uktaṃ ca tamaḥ parāvaram<BR>
14,036.036c	naro hi yo veda guṇān imān sadā; sa tāmasaiḥ sarvaguṇaiḥ pramucyate<BR>
14,037.001	brahmovāca<BR>
14,037.001a	rajo 'haṃ vaḥ pravakṣyāmi yāthātathyena sattamāḥ<BR>
14,037.001c	nibodhata mahābhāgā guṇavṛttaṃ ca sarvaśaḥ<BR>
14,037.002a	saṃghāto rūpam āyāsaḥ sukhaduḥkhe himātapau<BR>
14,037.002c	aiśvaryaṃ vigrahaḥ saṃdhir hetuvādo 'ratiḥ kṣamā<BR>
14,037.003a	balaṃ śauryaṃ mado roṣo vyāyāmakalahāv api<BR>
14,037.003c	īrṣyepsā paiśunaṃ yuddhaṃ mamatvaṃ paripālanam<BR>
14,037.004a	vadhabandhaparikleśāḥ krayo vikraya eva ca<BR>
14,037.004c	nikṛnta chindhi bhindhīti paramarmāvakartanam<BR>
14,037.005a	ugraṃ dāruṇam ākrośaḥ paravittānuśāsanam<BR>
14,037.005c	lokacintā vicintā ca matsaraḥ paribhāṣaṇam<BR>
14,037.006a	mṛṣāvādo mṛṣādānaṃ vikalpaḥ paribhāṣaṇam<BR>
14,037.006c	nindā stutiḥ praśaṃsā ca pratāpaḥ paritarpaṇam<BR>
14,037.007a	paricaryā ca śuśrūṣā sevā tṛṣṇā vyapāśrayaḥ<BR>
14,037.007c	vyūho 'nayaḥ pramādaś ca paritāpaḥ parigrahaḥ<BR>
14,037.008a	saṃskārā ye ca loke 'smin pravartante pṛthak pṛthak<BR>
14,037.008c	nṛṣu nārīṣu bhūteṣu dravyeṣu śaraṇeṣu ca<BR>
14,037.009a	saṃtāpo 'pratyayaś caiva vratāni niyamāś ca ye<BR>
14,037.009c	pradānam āśīryuktaṃ ca satataṃ me bhavatv iti<BR>
14,037.009d*0075_01	āśīryuktāni karmāṇi paurtāni vividhāni ca<BR>
14,037.010a	svadhākāro namaskāraḥ svāhākāro vaṣaṭkriyā<BR>
14,037.010c	yājanādhyāpane cobhe tathaivāhuḥ parigraham<BR>
14,037.010d*0076_01	dānaṃ pratigrahaś caiva prāyaścittāni maṅgalam<BR>
14,037.011a	idaṃ me syād idaṃ me syāt sneho guṇasamudbhavaḥ<BR>
14,037.011c	abhidrohas tathā māyā nikṛtir māna eva ca<BR>
14,037.012a	stainyaṃ hiṃsā parīvādaḥ paritāpaḥ prajāgaraḥ<BR>
14,037.012c	stambho dambho 'tha rāgaś ca bhaktiḥ prītiḥ pramodanam<BR>
14,037.013a	dyūtaṃ ca janavādaś ca saṃbandhāḥ strīkṛtāś ca ye<BR>
14,037.013c	nṛttavāditragītāni prasaṅgā ye ca ke cana<BR>
14,037.013e	sarva ete guṇā viprā rājasāḥ saṃprakīrtitāḥ<BR>
14,037.014a	bhūtabhavyabhaviṣyāṇāṃ bhāvānāṃ bhuvi bhāvanāḥ<BR>
14,037.014c	trivarganiratā nityaṃ dharmo 'rthaḥ kāma ity api<BR>
14,037.015a	kāmavṛttāḥ pramodante sarvakāmasamṛddhibhiḥ<BR>
14,037.015c	arvāksrotasa ity ete taijasā rajasāvṛtāḥ<BR>
14,037.016a	asmiṃl loke pramodante jāyamānāḥ punaḥ punaḥ<BR>
14,037.016c	pretyabhāvikam īhanta iha laukikam eva ca<BR>
14,037.016d*0077_01	pretyabhāvakarīṃ siddhim īhante rājasā janāḥ<BR>
14,037.016e	dadati pratigṛhṇanti japanty atha ca juhvati<BR>
14,037.017a	rajoguṇā vo bahudhānukīrtitā; yathāvad uktaṃ guṇavṛttam eva ca<BR>
14,037.017c	naro hi yo veda guṇān imān sadā; sa rājasaiḥ sarvaguṇair vimucyate<BR>
14,038.001	brahmovāca<BR>
14,038.001a	ataḥ paraṃ pravakṣyāmi tṛtīyaṃ guṇam uttamam<BR>
14,038.001c	sarvabhūtahitaṃ loke satāṃ dharmam aninditam<BR>
14,038.002a	ānandaḥ prītir udrekaḥ prākāśyaṃ sukham eva ca<BR>
14,038.002c	akārpaṇyam asaṃrambhaḥ saṃtoṣaḥ śraddadhānatā<BR>
14,038.003a	kṣamā dhṛtir ahiṃsā ca samatā satyam ārjavam<BR>
14,038.003c	akrodhaś cānasūyā ca śaucaṃ dākṣyaṃ parākramaḥ<BR>
14,038.004a	mudhā jñānaṃ mudhā vṛttaṃ mudhā sevā mudhā śramaḥ<BR>
14,038.004c	evaṃ yo yuktadharmaḥ syāt so 'mutrānantyam aśnute<BR>
14,038.005a	nirmamo nirahaṃkāro nirāśīḥ sarvataḥ samaḥ<BR>
14,038.005c	akāmahata ity eṣa satāṃ dharmaḥ sanātanaḥ<BR>
14,038.006a	viśrambho hrīs titikṣā ca tyāgaḥ śaucam atandritā<BR>
14,038.006c	ānṛśaṃsyam asaṃmoho dayā bhūteṣv apaiśunam<BR>
14,038.007a	harṣas tuṣṭir vismayaś ca vinayaḥ sādhuvṛttatā<BR>
14,038.007c	śāntikarma viśuddhiś ca śubhā buddhir vimocanam<BR>
14,038.008a	upekṣā brahmacaryaṃ ca parityāgaś ca sarvaśaḥ<BR>
14,038.008c	nirmamatvam anāśīstvam aparikrītadharmatā<BR>
14,038.009a	mudhā dānaṃ mudhā yajño mudhādhītaṃ mudhā vratam<BR>
14,038.009c	mudhā pratigrahaś caiva mudhā dharmo mudhā tapaḥ<BR>
14,038.010a	evaṃvṛttās tu ye ke cil loke 'smin sattvasaṃśrayāḥ<BR>
14,038.010c	brāhmaṇā brahmayonisthās te dhīrāḥ sādhudarśinaḥ<BR>
14,038.011a	hitvā sarvāṇi pāpāni niḥśokā hy ajarāmarāḥ<BR>
14,038.011c	divaṃ prāpya tu te dhīrāḥ kurvate vai tatas tataḥ<BR>
14,038.012a	īśitvaṃ ca vaśitvaṃ ca laghutvaṃ manasaś ca te<BR>
14,038.012c	vikurvate mahātmāno devās tridivagā iva<BR>
14,038.013a	ūrdhvasrotasa ity ete devā vaikārikāḥ smṛtāḥ<BR>
14,038.013c	vikurvate prakṛtyā vai divaṃ prāptās tatas tataḥ<BR>
14,038.013e	yad yad icchanti tat sarvaṃ bhajante vibhajanti ca<BR>
14,038.014a	ity etat sāttvikaṃ vṛttaṃ kathitaṃ vo dvijarṣabhāḥ<BR>
14,038.014c	etad vijñāya vidhival labhate yad yad icchati<BR>
14,038.015a	prakīrtitāḥ sattvaguṇā viśeṣato; yathāvad uktaṃ guṇavṛttam eva ca<BR>
14,038.015c	naras tu yo veda guṇān imān sadā; guṇān sa bhuṅkte na guṇaiḥ sa bhujyate<BR>
14,039.001	brahmovāca<BR>
14,039.001a	naiva śakyā guṇā vaktuṃ pṛthaktveneha sarvaśaḥ<BR>
14,039.001c	avicchinnāni dṛśyante rajaḥ sattvaṃ tamas tathā<BR>
14,039.002a	anyonyam anuṣajjante anyonyaṃ cānujīvinaḥ<BR>
14,039.002c	anyonyāpāśrayāḥ sarve tathānyonyānuvartinaḥ<BR>
14,039.003a	yāvat sattvaṃ tamas tāvad vartate nātra saṃśayaḥ<BR>
14,039.003c	yāvat tamaś ca sattvaṃ ca rajas tāvad ihocyate<BR>
14,039.004a	saṃhatya kurvate yātrāṃ sahitāḥ saṃghacāriṇaḥ<BR>
14,039.004c	saṃghātavṛttayo hy ete vartante hetvahetubhiḥ<BR>
14,039.005a	udrekavyatirekāṇāṃ teṣām anyonyavartinām<BR>
14,039.005c	vartate tad yathānyūnaṃ vyatiriktaṃ ca sarvaśaḥ<BR>
14,039.006a	vyatiriktaṃ tamo yatra tiryagbhāvagataṃ bhavet<BR>
14,039.006c	alpaṃ tatra rajo jñeyaṃ sattvaṃ cālpataraṃ tataḥ<BR>
14,039.007a	udriktaṃ ca rajo yatra madhyasrotogataṃ bhavet<BR>
14,039.007c	alpaṃ tatra tamo jñeyaṃ sattvaṃ cālpataraṃ tataḥ<BR>
14,039.008a	udriktaṃ ca yadā sattvam ūrdhvasrotogataṃ bhavet<BR>
14,039.008c	alpaṃ tatra rajo jñeyaṃ tamaś cālpataraṃ tataḥ<BR>
14,039.009a	sattvaṃ vaikārikaṃ yonir indriyāṇāṃ prakāśikā<BR>
14,039.009c	na hi sattvāt paro bhāvaḥ kaś cid anyo vidhīyate<BR>
14,039.010a	ūrdhvaṃ gacchanti sattvasthā madhye tiṣṭhanti rājasāḥ<BR>
14,039.010c	jaghanyaguṇasaṃyuktā yānty adhas tāmasā janāḥ<BR>
14,039.011a	tamaḥ śūdre rajaḥ kṣatre brāhmaṇe sattvam uttamam<BR>
14,039.011c	ity evaṃ triṣu varṇeṣu vivartante guṇās trayaḥ<BR>
14,039.012a	dūrād api hi dṛśyante sahitāḥ saṃghacāriṇaḥ<BR>
14,039.012c	tamaḥ sattvaṃ rajaś caiva pṛthaktvaṃ nānuśuśruma<BR>
14,039.013a	dṛṣṭvā cādityam udyantaṃ kucorāṇāṃ bhayaṃ bhavet<BR>
14,039.013c	adhvagāḥ paritapyeraṃs tṛṣṇārtā duḥkhabhāginaḥ<BR>
14,039.014a	ādityaḥ sattvam uddiṣṭaṃ kucorās tu yathā tamaḥ<BR>
14,039.014c	paritāpo 'dhvagānāṃ ca rājaso guṇa ucyate<BR>
14,039.015a	prākāśyaṃ sattvam āditye saṃtāpo rājaso guṇaḥ<BR>
14,039.015c	upaplavas tu vijñeyas tāmasas tasya parvasu<BR>
14,039.016a	evaṃ jyotiḥṣu sarveṣu vivartante guṇās trayaḥ<BR>
14,039.016c	paryāyeṇa ca vartante tatra tatra tathā tathā<BR>
14,039.017a	sthāvareṣu ca bhūteṣu tiryagbhāvagataṃ tamaḥ<BR>
14,039.017c	rājasās tu vivartante snehabhāvas tu sāttvikaḥ<BR>
14,039.018a	ahas tridhā tu vijñeyaṃ tridhā rātrir vidhīyate<BR>
14,039.018c	māsārdhamāsavarṣāṇi ṛtavaḥ saṃdhayas tathā<BR>
14,039.019a	tridhā dānāni dīyante tridhā yajñaḥ pravartate<BR>
14,039.019c	tridhā lokās tridhā vedās tridhā vidyās tridhā gatiḥ<BR>
14,039.020a	bhūtaṃ bhavyaṃ bhaviṣyac ca dharmo 'rthaḥ kāma ity api<BR>
14,039.020c	prāṇāpānāv udānaś cāpy eta eva trayo guṇāḥ<BR>
14,039.021a	yat kiṃ cid iha vai loke sarvam eṣv eva tat triṣu<BR>
14,039.021c	trayo guṇāḥ pravartante avyaktā nityam eva tu<BR>
14,039.021e	sattvaṃ rajas tamaś caiva guṇasargaḥ sanātanaḥ<BR>
14,039.022a	tamo 'vyaktaṃ śivaṃ nityam ajaṃ yoniḥ sanātanaḥ<BR>
14,039.022c	prakṛtir vikāraḥ pralayaḥ pradhānaṃ prabhavāpyayau<BR>
14,039.023a	anudriktam anūnaṃ ca hy akampam acalaṃ dhruvam<BR>
14,039.023c	sad asac caiva tat sarvam avyaktaṃ triguṇaṃ smṛtam<BR>
14,039.023e	jñeyāni nāmadheyāni narair adhyātmacintakaiḥ<BR>
14,039.024a	avyaktanāmāni guṇāṃś ca tattvato; yo veda sarvāṇi gatīś ca kevalāḥ<BR>
14,039.024c	vimuktadehaḥ pravibhāgatattvavit; sa mucyate sarvaguṇair nirāmayaḥ<BR>
14,040.001	brahmovāca<BR>
14,040.001a	avyaktāt pūrvam utpanno mahān ātmā mahāmatiḥ<BR>
14,040.001c	ādir guṇānāṃ sarveṣāṃ prathamaḥ sarga ucyate<BR>
14,040.002a	mahān ātmā matir viṣṇur viśvaḥ śaṃbhuś ca vīryavān<BR>
14,040.002c	buddhiḥ prajñopalabdhiś ca tathā khyātir dhṛtiḥ smṛtiḥ<BR>
14,040.003a	paryāyavācakaiḥ śabdair mahān ātmā vibhāvyate<BR>
14,040.003c	taṃ jānan brāhmaṇo vidvān na pramohaṃ nigacchati<BR>
14,040.004a	sarvataḥpāṇipādaś ca sarvatokṣiśiromukhaḥ<BR>
14,040.004c	sarvataḥśrutimāṃl loke sarvaṃ vyāpya sa tiṣṭhati<BR>
14,040.005a	mahāprabhārciḥ puruṣaḥ sarvasya hṛdi niśritaḥ<BR>
14,040.005c	aṇimā laghimā prāptir īśāno jyotir avyayaḥ<BR>
14,040.006a	tatra buddhimatāṃ lokāḥ saṃnyāsaniratāś ca ye<BR>
14,040.006c	dhyānino nityayogāś ca satyasaṃdhā jitendriyāḥ<BR>
14,040.007a	jñānavantaś ca ye ke cid alubdhā jitamanyavaḥ<BR>
14,040.007c	prasannamanaso dhīrā nirmamā nirahaṃkṛtāḥ<BR>
14,040.007e	vimuktāḥ sarva evaite mahattvam upayānti vai<BR>
14,040.008a	ātmano mahato veda yaḥ puṇyāṃ gatim uttamām<BR>
14,040.008c	sa dhīraḥ sarvalokeṣu na moham adhigacchati<BR>
14,040.008e	viṣṇur evādisargeṣu svayaṃbhūr bhavati prabhuḥ<BR>
14,040.009a	evaṃ hi yo veda guhāśayaṃ prabhuṃ; naraḥ purāṇaṃ puruṣaṃ viśvarūpam<BR>
14,040.009c	hiraṇmayaṃ buddhimatāṃ parāṃ gatiṃ; sa buddhimān buddhim atītya tiṣṭhati<BR>
14,041.001	brahmovāca<BR>
14,041.001a	ya utpanno mahān pūrvam ahaṃkāraḥ sa ucyate<BR>
14,041.001c	aham ity eva saṃbhūto dvitīyaḥ sarga ucyate<BR>
14,041.002a	ahaṃkāraś ca bhūtādir vaikārika iti smṛtaḥ<BR>
14,041.002c	tejasaś cetanā dhātuḥ prajāsargaḥ prajāpatiḥ<BR>
14,041.003a	devānāṃ prabhavo devo manasaś ca trilokakṛt<BR>
14,041.003c	aham ity eva tat sarvam abhimantā sa ucyate<BR>
14,041.004a	adhyātmajñānanityānāṃ munīnāṃ bhāvitātmanām<BR>
14,041.004c	svādhyāyakratusiddhānām eṣa lokaḥ sanātanaḥ<BR>
14,041.005a	ahaṃkāreṇāharato guṇān imān; bhūtādir evaṃ sṛjate sa bhūtakṛt<BR>
14,041.005c	vaikārikaḥ sarvam idaṃ viceṣṭate; svatejasā rañjayate jagat tathā<BR>
14,042.001	brahmovāca<BR>
14,042.001a	ahaṃkārāt prasūtāni mahābhūtāni pañca vai<BR>
14,042.001c	pṛthivī vāyur ākāśam āpo jyotiś ca pañcamam<BR>
14,042.002a	teṣu bhūtāni muhyante mahābhūteṣu pañcasu<BR>
14,042.002c	śabdasparśanarūpeṣu rasagandhakriyāsu ca<BR>
14,042.003a	mahābhūtavināśānte pralaye pratyupasthite<BR>
14,042.003c	sarvaprāṇabhṛtāṃ dhīrā mahad utpadyate bhayam<BR>
14,042.004a	yady asmāj jāyate bhūtaṃ tatra tat pravilīyate<BR>
14,042.004c	līyante pratilomāni jāyante cottarottaram<BR>
14,042.005a	tataḥ pralīne sarvasmin bhūte sthāvarajaṅgame<BR>
14,042.005c	smṛtimantas tadā dhīrā na līyante kadā cana<BR>
14,042.006a	śabdaḥ sparśas tathā rūpaṃ raso gandhaś ca pañcamaḥ<BR>
14,042.006c	kriyākāraṇayuktāḥ syur anityā mohasaṃjñitāḥ<BR>
14,042.007a	lobhaprajanasaṃyuktā nirviśeṣā hy akiṃcanāḥ<BR>
14,042.007c	māṃsaśoṇitasaṃghātā anyonyasyopajīvinaḥ<BR>
14,042.008a	bahir ātmāna ity ete dīnāḥ kṛpaṇavṛttayaḥ<BR>
14,042.008c	prāṇāpānāv udānaś ca samāno vyāna eva ca<BR>
14,042.009a	antarātmeti cāpy ete niyatāḥ pañca vāyavaḥ<BR>
14,042.009c	vāṅmanobuddhir ity ebhiḥ sārdham aṣṭātmakaṃ jagat<BR>
14,042.010a	tvagghrāṇaśrotracakṣūṃṣi rasanaṃ vāk ca saṃyatā<BR>
14,042.010c	viśuddhaṃ ca mano yasya buddhiś cāvyabhicāriṇī<BR>
14,042.011a	aṣṭau yasyāgnayo hy ete na dahante manaḥ sadā<BR>
14,042.011c	sa tad brahma śubhaṃ yāti yasmād bhūyo na vidyate<BR>
14,042.012a	ekādaśa ca yāny āhur indriyāṇi viśeṣataḥ<BR>
14,042.012c	ahaṃkāraprasūtāni tāni vakṣyāmy ahaṃ dvijāḥ<BR>
14,042.013a	śrotraṃ tvak cakṣuṣī jihvā nāsikā caiva pañcamī<BR>
14,042.013c	pādau pāyur upasthaṃ ca hastau vāg daśamī bhavet<BR>
14,042.014a	indriyagrāma ity eṣa mana ekādaśaṃ bhavet<BR>
14,042.014c	etaṃ grāmaṃ jayet pūrvaṃ tato brahma prakāśate<BR>
14,042.015a	buddhīndriyāṇi pañcāhuḥ pañca karmendriyāṇi ca<BR>
14,042.015c	śrotrādīny api pañcāhur buddhiyuktāni tattvataḥ<BR>
14,042.016a	aviśeṣāṇi cānyāni karmayuktāni tāni tu<BR>
14,042.016c	ubhayatra mano jñeyaṃ buddhir dvādaśamī bhavet<BR>
14,042.017a	ity uktānīndriyāṇīmāny ekādaśa mayā kramāt<BR>
14,042.017c	manyante kṛtam ity eva viditvaitāni paṇḍitāḥ<BR>
14,042.017d*0078_01	ataḥ paraṃ pravakṣyāmi sarvaṃ vividham indriyam<BR>
14,042.018a	trīṇi sthānāni bhūtānāṃ caturthaṃ nopapadyate<BR>
14,042.018c	sthalam āpas tathākāśaṃ janma cāpi caturvidham<BR>
14,042.019a	aṇḍajodbhijjasaṃsvedajarāyujam athāpi ca<BR>
14,042.019c	caturdhā janma ity etad bhūtagrāmasya lakṣyate<BR>
14,042.020a	acarāṇy api bhūtāni khecarāṇi tathaiva ca<BR>
14,042.020c	aṇḍajāni vijānīyāt sarvāṃś caiva sarīsṛpān<BR>
14,042.021a	saṃsvedāḥ kṛmayaḥ proktā jantavaś ca tathāvidhāḥ<BR>
14,042.021c	janma dvitīyam ity etaj jaghanyataram ucyate<BR>
14,042.022a	bhittvā tu pṛthivīṃ yāni jāyante kālaparyayāt<BR>
14,042.022c	udbhijjānīti tāny āhur bhūtāni dvijasattamāḥ<BR>
14,042.023a	dvipādabahupādāni tiryaggatimatīni ca<BR>
14,042.023c	jarāyujāni bhūtāni vitta tāny api sattamāḥ<BR>
14,042.024a	dvividhāpīha vijñeyā brahmayoniḥ sanātanā<BR>
14,042.024c	tapaḥ karma ca yat puṇyam ity eṣa viduṣāṃ nayaḥ<BR>
14,042.025a	dvividhaṃ karma vijñeyam ijyā dānaṃ ca yan makhe<BR>
14,042.025c	jātasyādhyayanaṃ puṇyam iti vṛddhānuśāsanam<BR>
14,042.026a	etad yo veda vidhivat sa muktaḥ syād dvijarṣabhāḥ<BR>
14,042.026c	vimuktaḥ sarvapāpebhya iti caiva nibodhata<BR>
14,042.027a	ākāśaṃ prathamaṃ bhūtaṃ śrotram adhyātmam ucyate<BR>
14,042.027c	adhibhūtaṃ tathā śabdo diśas tatrādhidaivatam<BR>
14,042.028a	dvitīyaṃ māruto bhūtaṃ tvag adhyātmaṃ ca viśrutam<BR>
14,042.028c	spraṣṭavyam adhibhūtaṃ ca vidyut tatrādhidaivatam<BR>
14,042.029a	tṛtīyaṃ jyotir ity āhuś cakṣur adhyātmam ucyate<BR>
14,042.029c	adhibhūtaṃ tato rūpaṃ sūryas tatrādhidaivatam<BR>
14,042.030a	caturtham āpo vijñeyaṃ jihvā cādhyātmam iṣyate<BR>
14,042.030b*0079_01	raso 'dhibhūtaṃ vijñeyam āpas tatrādhidaivatam<BR>
14,042.030c	adhibhūtaṃ rasaś cātra somas tatrādhidaivatam<BR>
14,042.031a	pṛthivī pañcamaṃ bhūtaṃ ghrāṇaś cādhyātmam iṣyate<BR>
14,042.031c	adhibhūtaṃ tathā gandho vāyus tatrādhidaivatam<BR>
14,042.032a	eṣa pañcasu bhūteṣu catuṣṭayavidhiḥ smṛtaḥ<BR>
14,042.032c	ataḥ paraṃ pravakṣyāmi sarvaṃ trividham indriyam<BR>
14,042.033a	pādāv adhyātmam ity āhur brāhmaṇās tattvadarśinaḥ<BR>
14,042.033c	adhibhūtaṃ tu gantavyaṃ viṣṇus tatrādhidaivatam<BR>
14,042.034a	avāggatir apānaś ca pāyur adhyātmam iṣyate<BR>
14,042.034c	adhibhūtaṃ visargaś ca mitras tatrādhidaivatam<BR>
14,042.035a	prajanaḥ sarvabhūtānām upastho 'dhyātmam ucyate<BR>
14,042.035c	adhibhūtaṃ tathā śukraṃ daivataṃ ca prajāpatiḥ<BR>
14,042.036a	hastāv adhyātmam ity āhur adhyātmaviduṣo janāḥ<BR>
14,042.036c	adhibhūtaṃ tu karmāṇi śakras tatrādhidaivatam<BR>
14,042.037a	vaiśvadevī manaḥpūrvā vāg adhyātmam ihocyate<BR>
14,042.037c	vaktavyam adhibhūtaṃ ca vahnis tatrādhidaivatam<BR>
14,042.038a	adhyātmaṃ mana ity āhuḥ pañcabhūtānucārakam<BR>
14,042.038c	adhibhūtaṃ ca mantavyaṃ candramāś cādhidaivatam<BR>
14,042.038d*0080_01	ahaṃkāras tathādhyātmaṃ sarvasaṃsārakārakam<BR>
14,042.038d*0080_02	abhimāno 'dhibhūtaṃ ca rudras tatrādhidaivatam<BR>
14,042.039a	adhyātmaṃ buddhir ity āhuḥ ṣaḍindriyavicāriṇī<BR>
14,042.039c	adhibhūtaṃ tu vijñeyaṃ brahmā tatrādhidaivatam<BR>
14,042.040a	yathāvad adhyātmavidhir eṣa vaḥ kīrtito mayā<BR>
14,042.040c	jñānam asya hi dharmajñāḥ prāptaṃ buddhimatām iha<BR>
14,042.041a	indriyāṇīndriyārthāś ca mahābhūtāni pañca ca<BR>
14,042.041c	sarvāṇy etāni saṃdhāya manasā saṃpradhārayet<BR>
14,042.042a	kṣīṇe manasi sarvasmin na janmasukham iṣyate<BR>
14,042.042c	jñānasaṃpannasattvānāṃ tat sukhaṃ viduṣāṃ matam<BR>
14,042.043a	ataḥ paraṃ pravakṣyāmi sūkṣmabhāvakarīṃ śivām<BR>
14,042.043c	nivṛttiṃ sarvabhūteṣu mṛdunā dāruṇena vā<BR>
14,042.044a	guṇāguṇam anāsaṅgam ekacaryam anantaram<BR>
14,042.044c	etad brāhmaṇato vṛttam āhur ekapadaṃ sukham<BR>
14,042.045a	vidvān kūrma ivāṅgāni kāmān saṃhṛtya sarvaśaḥ<BR>
14,042.045c	virajāḥ sarvato mukto yo naraḥ sa sukhī sadā<BR>
14,042.046a	kāmān ātmani saṃyamya kṣīṇatṛṣṇaḥ samāhitaḥ<BR>
14,042.046c	sarvabhūtasuhṛn maitro brahmabhūyaṃ sa gacchati<BR>
14,042.047a	indriyāṇāṃ nirodhena sarveṣāṃ viṣayaiṣiṇām<BR>
14,042.047c	muner janapadatyāgād adhyātmāgniḥ samidhyate<BR>
14,042.048a	yathāgnir indhanair iddho mahājyotiḥ prakāśate<BR>
14,042.048c	tathendriyanirodhena mahān ātmā prakāśate<BR>
14,042.049a	yadā paśyati bhūtāni prasannātmātmano hṛdi<BR>
14,042.049b*0081_01	etad eva hi loke 'smin mano hṛdi samāśritam<BR>
14,042.049c	svayaṃyonis tadā sūkṣmāt sūkṣmam āpnoty anuttamam<BR>
14,042.050a	agnī rūpaṃ payaḥ sroto vāyuḥ sparśanam eva ca<BR>
14,042.050c	mahī paṅkadharaṃ ghoram ākāśaṃ śravaṇaṃ tathā<BR>
14,042.050d*0082_01	dṛśyam ādityam evāhur adhyātmaviduṣo janāḥ<BR>
14,042.051a	rāgaśokasamāviṣṭaṃ pañcasrotaḥsamāvṛtam<BR>
14,042.051c	pañcabhūtasamāyuktaṃ navadvāraṃ dvidaivatam<BR>
14,042.052a	rajasvalam athādṛśyaṃ triguṇaṃ ca tridhātukam<BR>
14,042.052c	saṃsargābhirataṃ mūḍhaṃ śarīram iti dhāraṇā<BR>
14,042.053a	duścaraṃ jīvaloke 'smin sattvaṃ prati samāśritam<BR>
14,042.053c	etad eva hi loke 'smin kālacakraṃ pravartate<BR>
14,042.054a	etan mahārṇavaṃ ghoram agādhaṃ mohasaṃjñitam<BR>
14,042.054c	visṛjet saṃkṣipec caiva bodhayet sāmaraṃ jagat<BR>
14,042.055a	kāmakrodhau bhayaṃ moham abhidroham athānṛtam<BR>
14,042.055c	indriyāṇāṃ nirodhena sa tāṃs tyajati dustyajān<BR>
14,042.056a	yasyaite nirjitā loke triguṇāḥ pañca dhātavaḥ<BR>
14,042.056c	vyomni tasya paraṃ sthānam anantam atha lakṣyate<BR>
14,042.057a	kāmakūlām apārāntāṃ manaḥsrotobhayāvahām<BR>
14,042.057b*0083_01	pañcendriyamahākūlāṃ manovegamahodakām<BR>
14,042.057c	nadīṃ durgahradāṃ tīrṇaḥ kāmakrodhāv ubhau jayet<BR>
14,042.058a	sa sarvadoṣanirmuktas tataḥ paśyati yat param<BR>
14,042.058c	mano manasi saṃdhāya paśyaty ātmānam ātmani<BR>
14,042.059a	sarvavit sarvabhūteṣu vīkṣaty ātmānam ātmani<BR>
14,042.059c	ekadhā bahudhā caiva vikurvāṇas tatas tataḥ<BR>
14,042.060a	dhruvaṃ paśyati rūpāṇi dīpād dīpaśataṃ yathā<BR>
14,042.060c	sa vai viṣṇuś ca mitraś ca varuṇo 'gniḥ prajāpatiḥ<BR>
14,042.061a	sa hi dhātā vidhātā ca sa prabhuḥ sarvatomukhaḥ<BR>
14,042.061c	hṛdayaṃ sarvabhūtānāṃ mahān ātmā prakāśate<BR>
14,042.062a	taṃ viprasaṃghāś ca surāsurāś ca; yakṣāḥ piśācāḥ pitaro vayāṃsi<BR>
14,042.062c	rakṣogaṇā bhūtagaṇāś ca sarve; maharṣayaś caiva sadā stuvanti<BR>
14,043.001	brahmovāca<BR>
14,043.001a	manuṣyāṇāṃ tu rājanyaḥ kṣatriyo madhyamo guṇaḥ<BR>
14,043.001c	kuñjaro vāhanānāṃ ca siṃhaś cāraṇyavāsinām<BR>
14,043.002a	aviḥ paśūnāṃ sarveṣām ākhuś ca bilavāsinām<BR>
14,043.002c	gavāṃ govṛṣabhaś caiva strīṇāṃ puruṣa eva ca<BR>
14,043.003a	nyagrodho jambuvṛkṣaś ca pippalaḥ śālmalis tathā<BR>
14,043.003c	śiṃśapā meṣaśṛṅgaś ca tathā kīcakaveṇavaḥ<BR>
14,043.003e	ete drumāṇāṃ rājāno loke 'smin nātra saṃśayaḥ<BR>
14,043.004a	himavān pāriyātraś ca sahyo vindhyas trikūṭavān<BR>
14,043.004c	śveto nīlaś ca bhāsaś ca kāṣṭhavāṃś caiva parvataḥ<BR>
14,043.005a	śubhaskandho mahendraś ca mālyavān parvatas tathā<BR>
14,043.005c	ete parvatarājāno gaṇānāṃ marutas tathā<BR>
14,043.006a	sūryo grahāṇām adhipo nakṣatrāṇāṃ ca candramāḥ<BR>
14,043.006c	yamaḥ pitṝṇām adhipaḥ saritām atha sāgaraḥ<BR>
14,043.007a	ambhasāṃ varuṇo rājā sattvānāṃ mitra ucyate<BR>
14,043.007c	arko 'dhipatir uṣṇānāṃ jyotiṣām indur ucyate<BR>
14,043.008a	agnir bhūtapatir nityaṃ brāhmaṇānāṃ bṛhaspatiḥ<BR>
14,043.008c	oṣadhīnāṃ patiḥ somo viṣṇur balavatāṃ varaḥ<BR>
14,043.009a	tvaṣṭādhirājo rūpāṇāṃ paśūnām īśvaraḥ śivaḥ<BR>
14,043.009c	dakṣiṇānāṃ tathā yajño vedānām ṛṣayas tathā<BR>
14,043.010a	diśām udīcī viprāṇāṃ somo rājā pratāpavān<BR>
14,043.010c	kuberaḥ sarvayakṣāṇāṃ devatānāṃ puraṃdaraḥ<BR>
14,043.010e	eṣa bhūtādikaḥ sargaḥ prajānāṃ ca prajāpatiḥ<BR>
14,043.011a	sarveṣām eva bhūtānām ahaṃ brahmamayo mahān<BR>
14,043.011c	bhūtaṃ parataraṃ matto viṣṇor vāpi na vidyate<BR>
14,043.012a	rājādhirājaḥ sarvāsāṃ viṣṇur brahmamayo mahān<BR>
14,043.012c	īśvaraṃ taṃ vijānīmaḥ sa vibhuḥ sa prajāpatiḥ<BR>
14,043.013a	narakiṃnarayakṣāṇāṃ gandharvoragarakṣasām<BR>
14,043.013c	devadānavanāgānāṃ sarveṣām īśvaro hi saḥ<BR>
14,043.014a	bhagadevānuyātānāṃ sarvāsāṃ vāmalocanā<BR>
14,043.014c	māheśvarī mahādevī procyate pārvatīti yā<BR>
14,043.015a	umāṃ devīṃ vijānīta nārīṇām uttamāṃ śubhām<BR>
14,043.015c	ratīnāṃ vasumatyas tu strīṇām apsarasas tathā<BR>
14,043.016a	dharmakāmāś ca rājāno brāhmaṇā dharmalakṣaṇāḥ<BR>
14,043.016c	tasmād rājā dvijātīnāṃ prayateteha rakṣaṇe<BR>
14,043.017a	rājñāṃ hi viṣaye yeṣām avasīdanti sādhavaḥ<BR>
14,043.017c	hīnās te svaguṇaiḥ sarvaiḥ pretyāvāṅmārgagāminaḥ<BR>
14,043.018a	rājñāṃ tu viṣaye yeṣāṃ sādhavaḥ parirakṣitāḥ<BR>
14,043.018c	te 'smiṃl loke pramodante pretya cānantyam eva ca<BR>
14,043.018e	prāpnuvanti mahātmāna iti vitta dvijarṣabhāḥ<BR>
14,043.019a	ata ūrdhvaṃ pravakṣyāmi niyataṃ dharmalakṣaṇam<BR>
14,043.019c	ahiṃsālakṣaṇo dharmo hiṃsā cādharmalakṣaṇā<BR>
14,043.020a	prakāśalakṣaṇā devā manuṣyāḥ karmalakṣaṇāḥ<BR>
14,043.020c	śabdalakṣaṇam ākāśaṃ vāyus tu sparśalakṣaṇaḥ<BR>
14,043.021a	jyotiṣāṃ lakṣaṇaṃ rūpam āpaś ca rasalakṣaṇāḥ<BR>
14,043.021c	dharaṇī sarvabhūtānāṃ pṛthivī gandhalakṣaṇā<BR>
14,043.022a	svaravyañjanasaṃskārā bhāratī satyalakṣaṇā<BR>
14,043.022c	manaso lakṣaṇaṃ cintā tathoktā buddhir anvayāt<BR>
14,043.023a	manasā cintayāno 'rthān buddhyā caiva vyavasyati<BR>
14,043.023c	buddhir hi vyavasāyena lakṣyate nātra saṃśayaḥ<BR>
14,043.024a	lakṣaṇaṃ mahato dhyānam avyaktaṃ sādhulakṣaṇam<BR>
14,043.024c	pravṛttilakṣaṇo yogo jñānaṃ saṃnyāsalakṣaṇam<BR>
14,043.025a	tasmāj jñānaṃ puraskṛtya saṃnyased iha buddhimān<BR>
14,043.025c	saṃnyāsī jñānasaṃyuktaḥ prāpnoti paramāṃ gatim<BR>
14,043.025e	atīto 'dvaṃdvam abhyeti tamomṛtyujarātigam<BR>
14,043.026a	dharmalakṣaṇasaṃyuktam uktaṃ vo vidhivan mayā<BR>
14,043.026c	guṇānāṃ grahaṇaṃ samyag vakṣyāmy aham ataḥ param<BR>
14,043.027a	pārthivo yas tu gandho vai ghrāṇeneha sa gṛhyate<BR>
14,043.027c	ghrāṇasthaś ca tathā vāyur gandhajñāne vidhīyate<BR>
14,043.028a	apāṃ dhāturaso nityaṃ jihvayā sa tu gṛhyate<BR>
14,043.028c	jihvāsthaś ca tathā somo rasajñāne vidhīyate<BR>
14,043.029a	jyotiṣaś ca guṇo rūpaṃ cakṣuṣā tac ca gṛhyate<BR>
14,043.029c	cakṣuḥsthaś ca tathādityo rūpajñāne vidhīyate<BR>
14,043.030a	vāyavyas tu tathā sparśas tvacā prajñāyate ca saḥ<BR>
14,043.030c	tvaksthaś caiva tathā vāyuḥ sparśajñāne vidhīyate<BR>
14,043.031a	ākāśasya guṇo ghoṣaḥ śrotreṇa sa tu gṛhyate<BR>
14,043.031c	śrotrasthāś ca diśaḥ sarvāḥ śabdajñāne prakīrtitāḥ<BR>
14,043.032a	manasas tu guṇaś cintā prajñayā sa tu gṛhyate<BR>
14,043.032c	hṛdisthacetanādhātur manojñāne vidhīyate<BR>
14,043.033a	buddhir adhyavasāyena dhyānena ca mahāṃs tathā<BR>
14,043.033c	niścitya grahaṇaṃ nityam avyaktaṃ nātra saṃśayaḥ<BR>
14,043.034a	aliṅgagrahaṇo nityaḥ kṣetrajño nirguṇātmakaḥ<BR>
14,043.034c	tasmād aliṅgaḥ kṣetrajñaḥ kevalaṃ jñānalakṣaṇaḥ<BR>
14,043.035a	avyaktaṃ kṣetram uddiṣṭaṃ guṇānāṃ prabhavāpyayam<BR>
14,043.035c	sadā paśyāmy ahaṃ līnaṃ vijānāmi śṛṇomi ca<BR>
14,043.036a	puruṣas tad vijānīte tasmāt kṣetrajña ucyate<BR>
14,043.036c	guṇavṛttaṃ tathā kṛtsnaṃ kṣetrajñaḥ paripaśyati<BR>
14,043.037a	ādimadhyāvasānāntaṃ sṛjyamānam acetanam<BR>
14,043.037c	na guṇā vidur ātmānaṃ sṛjyamānaṃ punaḥ punaḥ<BR>
14,043.038a	na satyaṃ veda vai kaś cit kṣetrajñas tv eva vindati<BR>
14,043.038c	guṇānāṃ guṇabhūtānāṃ yat paraṃ parato mahat<BR>
14,043.039a	tasmād guṇāṃś ca tattvaṃ ca parityajyeha tattvavit<BR>
14,043.039c	kṣīṇadoṣo guṇān hitvā kṣetrajñaṃ praviśaty atha<BR>
14,043.040a	nirdvaṃdvo nirnamaskāro niḥsvadhākāra eva ca<BR>
14,043.040c	acalaś cāniketaś ca kṣetrajñaḥ sa paro vibhuḥ<BR>
14,044.001	brahmovāca<BR>
14,044.001a	yad ādimadhyaparyantaṃ grahaṇopāyam eva ca<BR>
14,044.001c	nāmalakṣaṇasaṃyuktaṃ sarvaṃ vakṣyāmi tattvataḥ<BR>
14,044.002a	ahaḥ pūrvaṃ tato rātrir māsāḥ śuklādayaḥ smṛtāḥ<BR>
14,044.002c	śraviṣṭhādīni ṛkṣāṇi ṛtavaḥ śiśirādayaḥ<BR>
14,044.003a	bhūmir ādis tu gandhānāṃ rasānām āpa eva ca<BR>
14,044.003c	rūpāṇāṃ jyotir ādis tu sparśādir vāyur ucyate<BR>
14,044.003e	śabdasyādis tathākāśam eṣa bhūtakṛto guṇaḥ<BR>
14,044.004a	ataḥ paraṃ pravakṣyāmi bhūtānām ādim uttamam<BR>
14,044.004c	ādityo jyotiṣām ādir agnir bhūtādir iṣyate<BR>
14,044.005a	sāvitrī sarvavidyānāṃ devatānāṃ prajāpatiḥ<BR>
14,044.005c	oṃkāraḥ sarvavedānāṃ vacasāṃ prāṇa eva ca<BR>
14,044.005e	yady asmin niyataṃ loke sarvaṃ sāvitram ucyate<BR>
14,044.006a	gāyatrī chandasām ādiḥ paśūnām aja ucyate<BR>
14,044.006c	gāvaś catuṣpadām ādir manuṣyāṇāṃ dvijātayaḥ<BR>
14,044.007a	śyenaḥ patatriṇām ādir yajñānāṃ hutam uttamam<BR>
14,044.007c	parisarpiṇāṃ tu sarveṣāṃ jyeṣṭhaḥ sarpo dvijottamāḥ<BR>
14,044.008a	kṛtam ādir yugānāṃ ca sarveṣāṃ nātra saṃśayaḥ<BR>
14,044.008c	hiraṇyaṃ sarvaratnānām oṣadhīnāṃ yavās tathā<BR>
14,044.009a	sarveṣāṃ bhakṣyabhojyānām annaṃ paramam ucyate<BR>
14,044.009c	dravāṇāṃ caiva sarveṣāṃ peyānām āpa uttamāḥ<BR>
14,044.010a	sthāvarāṇāṃ ca bhūtānāṃ sarveṣām aviśeṣataḥ<BR>
14,044.010c	brahmakṣetraṃ sadā puṇyaṃ plakṣaḥ prathamajaḥ smṛtaḥ<BR>
14,044.011a	ahaṃ prajāpatīnāṃ ca sarveṣāṃ nātra saṃśayaḥ<BR>
14,044.011c	mama viṣṇur acintyātmā svayaṃbhūr iti sa smṛtaḥ<BR>
14,044.012a	parvatānāṃ mahāmeruḥ sarveṣām agrajaḥ smṛtaḥ<BR>
14,044.012c	diśāṃ ca pradiśāṃ cordhvā digjātā prathamaṃ tathā<BR>
14,044.013a	tathā tripathagā gaṅgā nadīnām agrajā smṛtā<BR>
14,044.013c	tathā sarodapānānāṃ sarveṣāṃ sāgaro 'grajaḥ<BR>
14,044.014a	devadānavabhūtānāṃ piśācoragarakṣasām<BR>
14,044.014c	narakiṃnarayakṣāṇāṃ sarveṣām īśvaraḥ prabhuḥ<BR>
14,044.015a	ādir viśvasya jagato viṣṇur brahmamayo mahān<BR>
14,044.015c	bhūtaṃ parataraṃ tasmāt trailokye neha vidyate<BR>
14,044.016a	āśramāṇāṃ ca gārhasthyaṃ sarveṣāṃ nātra saṃśayaḥ<BR>
14,044.016c	lokānām ādir avyaktaṃ sarvasyāntas tad eva ca<BR>
14,044.017a	ahāny astamayāntāni udayāntā ca śarvarī<BR>
14,044.017c	sukhasyāntaḥ sadā duḥkhaṃ duḥkhasyāntaḥ sadā sukham<BR>
14,044.018a	sarve kṣayāntā nicayāḥ patanāntāḥ samucchrayāḥ<BR>
14,044.018c	saṃyogā viprayogāntā maraṇāntaṃ hi jīvitam<BR>
14,044.019a	sarvaṃ kṛtaṃ vināśāntaṃ jātasya maraṇaṃ dhruvam<BR>
14,044.019c	aśāśvataṃ hi loke 'smin sarvaṃ sthāvarajaṅgamam<BR>
14,044.020a	iṣṭaṃ dattaṃ tapo 'dhītaṃ vratāni niyamāś ca ye<BR>
14,044.020c	sarvam etad vināśāntaṃ jñānasyānto na vidyate<BR>
14,044.021a	tasmāj jñānena śuddhena prasannātmā samāhitaḥ<BR>
14,044.021c	nirmamo nirahaṃkāro mucyate sarvapāpmabhiḥ<BR>
14,045.001	brahmovāca<BR>
14,045.001a	buddhisāraṃ manastambham indriyagrāmabandhanam<BR>
14,045.001c	mahābhūtāraviṣkambhaṃ nimeṣapariveṣṭanam<BR>
14,045.002a	jarāśokasamāviṣṭaṃ vyādhivyasanasaṃcaram<BR>
14,045.002c	deśakālavicārīdaṃ śramavyāyāmanisvanam<BR>
14,045.003a	ahorātraparikṣepaṃ śītoṣṇaparimaṇḍalam<BR>
14,045.003c	sukhaduḥkhāntasaṃkleśaṃ kṣutpipāsāvakīlanam<BR>
14,045.004a	chāyātapavilekhaṃ ca nimeṣonmeṣavihvalam<BR>
14,045.004c	ghoramohajanākīrṇaṃ vartamānam acetanam<BR>
14,045.005a	māsārdhamāsagaṇitaṃ viṣamaṃ lokasaṃcaram<BR>
14,045.005c	tamonicayapaṅkaṃ ca rajovegapravartakam<BR>
14,045.006a	sattvālaṃkāradīptaṃ ca guṇasaṃghātamaṇḍalam<BR>
14,045.006c	svaravigrahanābhīkaṃ śokasaṃghātavartanam<BR>
14,045.007a	kriyākāraṇasaṃyuktaṃ rāgavistāram āyatam<BR>
14,045.007c	lobhepsāparisaṃkhyātaṃ viviktajñānasaṃbhavam<BR>
14,045.008a	bhayamohaparīvāraṃ bhūtasaṃmohakārakam<BR>
14,045.008c	ānandaprītidhāraṃ ca kāmakrodhaparigraham<BR>
14,045.009a	mahadādiviśeṣāntam asaktaprabhavāvyayam<BR>
14,045.009c	manojavanam aśrāntaṃ kālacakraṃ pravartate<BR>
14,045.010a	etad dvaṃdvasamāyuktaṃ kālacakram acetanam<BR>
14,045.010c	visṛjet saṃkṣipec cāpi bodhayet sāmaraṃ jagat<BR>
14,045.011a	kālacakrapravṛttiṃ ca nivṛttiṃ caiva tattvataḥ<BR>
14,045.011c	yas tu veda naro nityaṃ na sa bhūteṣu muhyati<BR>
14,045.012a	vimuktaḥ sarvasaṃkleśaiḥ sarvadvaṃdvātigo muniḥ<BR>
14,045.012c	vimuktaḥ sarvapāpebhyaḥ prāpnoti paramāṃ gatim<BR>
14,045.013a	gṛhastho brahmacārī ca vānaprastho 'tha bhikṣukaḥ<BR>
14,045.013c	catvāra āśramāḥ proktāḥ sarve gārhasthyamūlakāḥ<BR>
14,045.014a	yaḥ kaś cid iha loke ca hy āgamaḥ saṃprakīrtitaḥ<BR>
14,045.014c	tasyāntagamanaṃ śreyaḥ kīrtir eṣā sanātanī<BR>
14,045.015a	saṃskāraiḥ saṃskṛtaḥ pūrvaṃ yathāvac caritavrataḥ<BR>
14,045.015c	jātau guṇaviśiṣṭāyāṃ samāvarteta vedavit<BR>
14,045.016a	svadāranirato dāntaḥ śiṣṭācāro jitendriyaḥ<BR>
14,045.016c	pañcabhiś ca mahāyajñaiḥ śraddadhāno yajeta ha<BR>
14,045.017a	devatātithiśiṣṭāśī nirato vedakarmasu<BR>
14,045.017c	ijyāpradānayuktaś ca yathāśakti yathāvidhi<BR>
14,045.018a	na pāṇipādacapalo na netracapalo muniḥ<BR>
14,045.018c	na ca vāgaṅgacapala iti śiṣṭasya gocaraḥ<BR>
14,045.019a	nityayajñopavītī syāc chuklavāsāḥ śucivrataḥ<BR>
14,045.019c	niyato damadānābhyāṃ sadā śiṣṭaiś ca saṃviśet<BR>
14,045.020a	jitaśiśnodaro maitraḥ śiṣṭācārasamāhitaḥ<BR>
14,045.020c	vaiṇavīṃ dhārayed yaṣṭiṃ sodakaṃ ca kamaṇḍalum<BR>
14,045.020d*0084_01	trīṇi dhārayate nityaṃ kamaṇḍalum atandritaḥ<BR>
14,045.020d*0084_02	ekam ācamanārthāya ekaṃ vai pādadhāvanam<BR>
14,045.020d*0084_03	ekaṃ śaucavidhānārtham ity etat tritayaṃ tathā<BR>
14,045.021a	adhītyādhyāpanaṃ kuryāt tathā yajanayājane<BR>
14,045.021c	dānaṃ pratigrahaṃ caiva ṣaḍguṇāṃ vṛttim ācaret<BR>
14,045.022a	trīṇi karmāṇi yānīha brāhmaṇānāṃ tu jīvikā<BR>
14,045.022c	yājanādhyāpane cobhe śuddhāc cāpi pratigrahaḥ<BR>
14,045.023a	avaśeṣāṇi cānyāni trīṇi karmāṇi yāni tu<BR>
14,045.023c	dānam adhyayanaṃ yajño dharmayuktāni tāni tu<BR>
14,045.024a	teṣv apramādaṃ kurvīta triṣu karmasu dharmavit<BR>
14,045.024c	dānto maitraḥ kṣamāyuktaḥ sarvabhūtasamo muniḥ<BR>
14,045.025a	sarvam etad yathāśakti vipro nirvartayañ śuciḥ<BR>
14,045.025c	evaṃ yukto jayet svargaṃ gṛhasthaḥ saṃśitavrataḥ<BR>
14,046.001	brahmovāca<BR>
14,046.001a	evam etena mārgeṇa pūrvoktena yathāvidhi<BR>
14,046.001c	adhītavān yathāśakti tathaiva brahmacaryavān<BR>
14,046.002a	svadharmanirato vidvān sarvendriyayato muniḥ<BR>
14,046.002c	guroḥ priyahite yuktaḥ satyadharmaparaḥ śuciḥ<BR>
14,046.003a	guruṇā samanujñāto bhuñjītānnam akutsayan<BR>
14,046.003c	haviṣyabhaikṣyabhuk cāpi sthānāsanavihāravān<BR>
14,046.004a	dvikālam agniṃ juhvānaḥ śucir bhūtvā samāhitaḥ<BR>
14,046.004c	dhārayīta sadā daṇḍaṃ bailvaṃ pālāśam eva vā<BR>
14,046.005a	kṣaumaṃ kārpāsikaṃ vāpi mṛgājinam athāpi vā<BR>
14,046.005c	sarvaṃ kāṣāyaraktaṃ syād vāso vāpi dvijasya ha<BR>
14,046.006a	mekhalā ca bhaven mauñjī jaṭī nityodakas tathā<BR>
14,046.006c	yajñopavītī svādhyāyī aluptaniyatavrataḥ<BR>
14,046.007a	pūtābhiś ca tathaivādbhiḥ sadā daivatatarpaṇam<BR>
14,046.007c	bhāvena niyataḥ kurvan brahmacārī praśasyate<BR>
14,046.008a	evaṃ yukto jayet svargam ūrdhvaretāḥ samāhitaḥ<BR>
14,046.008c	na saṃsarati jātīṣu paramaṃ sthānam āśritaḥ<BR>
14,046.009a	saṃskṛtaḥ sarvasaṃskārais tathaiva brahmacaryavān<BR>
14,046.009c	grāmān niṣkramya cāraṇyaṃ muniḥ pravrajito vaset<BR>
14,046.010a	carmavalkalasaṃvītaḥ svayaṃ prātar upaspṛśet<BR>
14,046.010c	araṇyagocaro nityaṃ na grāmaṃ praviśet punaḥ<BR>
14,046.011a	arcayann atithīn kāle dadyāc cāpi pratiśrayam<BR>
14,046.011c	phalapatrāvarair mūlaiḥ śyāmākena ca vartayan<BR>
14,046.012a	pravṛttam udakaṃ vāyuṃ sarvaṃ vāneyam ā tṛṇāt<BR>
14,046.012c	prāśnīyād ānupūrvyeṇa yathādīkṣam atandritaḥ<BR>
14,046.013a	āmūlaphalabhikṣābhir arced atithim āgatam<BR>
14,046.013c	yadbhakṣaḥ syāt tato dadyād bhikṣāṃ nityam atandritaḥ<BR>
14,046.014a	devatātithipūrvaṃ ca sadā bhuñjīta vāgyataḥ<BR>
14,046.014c	askanditamanāś caiva laghvāśī devatāśrayaḥ<BR>
14,046.015a	dānto maitraḥ kṣamāyuktaḥ keśaśmaśru ca dhārayan<BR>
14,046.015c	juhvan svādhyāyaśīlaś ca satyadharmaparāyaṇaḥ<BR>
14,046.016a	tyaktadehaḥ sadā dakṣo vananityaḥ samāhitaḥ<BR>
14,046.016c	evaṃ yukto jayet svargaṃ vānaprastho jitendriyaḥ<BR>
14,046.017a	gṛhastho brahmacārī ca vānaprastho 'tha vā punaḥ<BR>
14,046.017c	ya icchen mokṣam āsthātum uttamāṃ vṛttim āśrayet<BR>
14,046.018a	abhayaṃ sarvabhūtebhyo dattvā naiṣkarmyam ācaret<BR>
14,046.018c	sarvabhūtahito maitraḥ sarvendriyayato muniḥ<BR>
14,046.019a	ayācitam asaṃkḷptam upapannaṃ yadṛcchayā<BR>
14,046.019c	joṣayeta sadā bhojyaṃ grāsam āgatam aspṛhaḥ<BR>
14,046.020a	yātrāmātraṃ ca bhuñjīta kevalaṃ prāṇayātrikam<BR>
14,046.020c	dharmalabdhaṃ tathāśnīyān na kāmam anuvartayet<BR>
14,046.021a	grāsād ācchādanāc cānyan na gṛhṇīyāt kathaṃ cana<BR>
14,046.021c	yāvad āhārayet tāvat pratigṛhṇīta nānyathā<BR>
14,046.022a	parebhyo na pratigrāhyaṃ na ca deyaṃ kadā cana<BR>
14,046.022c	dainyabhāvāc ca bhūtānāṃ saṃvibhajya sadā budhaḥ<BR>
14,046.023a	nādadīta parasvāni na gṛhṇīyād ayācitam<BR>
14,046.023c	na kiṃ cid viṣayaṃ bhuktvā spṛhayet tasya vai punaḥ<BR>
14,046.024a	mṛdam āpas tathāśmānaṃ patrapuṣpaphalāni ca<BR>
14,046.024c	asaṃvṛtāni gṛhṇīyāt pravṛttānīha kāryavān<BR>
14,046.025a	na śilpajīvikāṃ jīved dvirannaṃ nota kāmayet<BR>
14,046.025c	na dveṣṭā nopadeṣṭā ca bhaveta nirupaskṛtaḥ<BR>
14,046.025e	śraddhāpūtāni bhuñjīta nimittāni vivarjayet<BR>
14,046.026a	mudhāvṛttir asaktaś ca sarvabhūtair asaṃvidam<BR>
14,046.026c	kṛtvā vahniṃ cared bhaikṣyaṃ vidhūme bhuktavajjane<BR>
14,046.027a	vṛtte śarāvasaṃpāte bhaikṣyaṃ lipseta mokṣavit<BR>
14,046.027c	lābhe na ca prahṛṣyeta nālābhe vimanā bhavet<BR>
14,046.027d*0085_01	na cātibhikṣāṃ bhikṣeta kevalaṃ prāṇayātrikaḥ<BR>
14,046.028a	mātrāśī kālam ākāṅkṣaṃś cared bhaikṣyaṃ samāhitaḥ<BR>
14,046.028c	lābhaṃ sādhāraṇaṃ necchen na bhuñjītābhipūjitaḥ<BR>
14,046.028e	abhipūjitalābhād dhi vijugupseta bhikṣukaḥ<BR>
14,046.029a	śuktāny amlāni tiktāni kaṣāyakaṭukāni ca<BR>
14,046.029c	nāsvādayīta bhuñjāno rasāṃś ca madhurāṃs tathā<BR>
14,046.029e	yātrāmātraṃ ca bhuñjīta kevalaṃ prāṇayātrikam<BR>
14,046.030a	asaṃrodhena bhūtānāṃ vṛttiṃ lipseta mokṣavit<BR>
14,046.030c	na cānyam anubhikṣeta bhikṣamāṇaḥ kathaṃ cana<BR>
14,046.031a	na saṃnikāśayed dharmaṃ vivikte virajāś caret<BR>
14,046.031c	śūnyāgāram araṇyaṃ vā vṛkṣamūlaṃ nadīṃ tathā<BR>
14,046.031e	pratiśrayārthaṃ seveta pārvatīṃ vā punar guhām<BR>
14,046.032a	grāmaikarātriko grīṣme varṣāsv ekatra vā vaset<BR>
14,046.032c	adhvā sūryeṇa nirdiṣṭaḥ kīṭavac ca caren mahīm<BR>
14,046.033a	dayārthaṃ caiva bhūtānāṃ samīkṣya pṛthivīṃ caret<BR>
14,046.033c	saṃcayāṃś ca na kurvīta snehavāsaṃ ca varjayet<BR>
14,046.034a	pūtena cāmbhasā nityaṃ kāryaṃ kurvīta mokṣavit<BR>
14,046.034c	upaspṛśed uddhṛtābhir adbhiś ca puruṣaḥ sadā<BR>
14,046.035a	ahiṃsā brahmacaryaṃ ca satyam ārjavam eva ca<BR>
14,046.035c	akrodhaś cānasūyā ca damo nityam apaiśunam<BR>
14,046.036a	aṣṭāsv eteṣu yuktaḥ syād vrateṣu niyatendriyaḥ<BR>
14,046.036c	apāpam aśaṭhaṃ vṛttam ajihmaṃ nityam ācaret<BR>
14,046.037a	āśīryuktāni karmāṇi hiṃsāyuktāni yāni ca<BR>
14,046.037c	lokasaṃgrahadharmaṃ ca naiva kuryān na kārayet<BR>
14,046.038a	sarvabhāvān atikramya laghumātraḥ parivrajet<BR>
14,046.038c	samaḥ sarveṣu bhūteṣu sthāvareṣu careṣu ca<BR>
14,046.039a	paraṃ nodvejayet kaṃ cin na ca kasya cid udvijet<BR>
14,046.039c	viśvāsyaḥ sarvabhūtānām agryo mokṣavid ucyate<BR>
14,046.040a	anāgataṃ ca na dhyāyen nātītam anucintayet<BR>
14,046.040c	vartamānam upekṣeta kālākāṅkṣī samāhitaḥ<BR>
14,046.041a	na cakṣuṣā na manasā na vācā dūṣayet kva cit<BR>
14,046.041c	na pratyakṣaṃ parokṣaṃ vā kiṃ cid duṣṭaṃ samācaret<BR>
14,046.042a	indriyāṇy upasaṃhṛtya kūrmo 'ṅgānīva sarvaśaḥ<BR>
14,046.042c	kṣīṇendriyamanobuddhir nirīkṣeta nirindriyaḥ<BR>
14,046.043a	nirdvaṃdvo nirnamaskāro niḥsvāhākāra eva ca<BR>
14,046.043c	nirmamo nirahaṃkāro niryogakṣema eva ca<BR>
14,046.044a	nirāśīḥ sarvabhūteṣu nirāsaṅgo nirāśrayaḥ<BR>
14,046.044c	sarvajñaḥ sarvato mukto mucyate nātra saṃśayaḥ<BR>
14,046.045a	apāṇipādapṛṣṭhaṃ tam aśiraskam anūdaram<BR>
14,046.045c	prahīṇaguṇakarmāṇaṃ kevalaṃ vimalaṃ sthiram<BR>
14,046.046a	agandharasam asparśam arūpāśabdam eva ca<BR>
14,046.046c	atvagasthy atha vāmajjam amāṃsam api caiva ha<BR>
14,046.047a	niścintam avyayaṃ nityaṃ hṛdistham api nityadā<BR>
14,046.047c	sarvabhūtastham ātmānaṃ ye paśyanti na te mṛtāḥ<BR>
14,046.048a	na tatra kramate buddhir nendriyāṇi na devatāḥ<BR>
14,046.048c	vedā yajñāś ca lokāś ca na tapo na parākramaḥ<BR>
14,046.048e	yatra jñānavatāṃ prāptir aliṅgagrahaṇā smṛtā<BR>
14,046.049a	tasmād aliṅgo dharmajño dharmavratam anuvrataḥ<BR>
14,046.049c	gūḍhadharmāśrito vidvān ajñātacaritaṃ caret<BR>
14,046.050a	amūḍho mūḍharūpeṇa cared dharmam adūṣayan<BR>
14,046.050c	yathainam avamanyeran pare satatam eva hi<BR>
14,046.051a	tathāvṛttaś cared dharmaṃ satāṃ vartmāvidūṣayan<BR>
14,046.051c	yo hy evaṃ vṛttasaṃpannaḥ sa muniḥ śreṣṭha ucyate<BR>
14,046.052a	indriyāṇīndriyārthāṃś ca mahābhūtāni pañca ca<BR>
14,046.052c	manobuddhir athātmānam avyaktaṃ puruṣaṃ tathā<BR>
14,046.053a	sarvam etat prasaṃkhyāya samyak saṃtyajya nirmalaḥ<BR>
14,046.053c	tataḥ svargam avāpnoti vimuktaḥ sarvabandhanaiḥ<BR>
14,046.054a	etad evāntavelāyāṃ parisaṃkhyāya tattvavit<BR>
14,046.054c	dhyāyed ekāntam āsthāya mucyate 'tha nirāśrayaḥ<BR>
14,046.055a	nirmuktaḥ sarvasaṅgebhyo vāyur ākāśago yathā<BR>
14,046.055c	kṣīṇakośo nirātaṅkaḥ prāpnoti paramaṃ padam<BR>
14,047.001	brahmovāca<BR>
14,047.001a	saṃnyāsaṃ tapa ity āhur vṛddhā niścitadarśinaḥ<BR>
14,047.001c	brāhmaṇā brahmayonisthā jñānaṃ brahma paraṃ viduḥ<BR>
14,047.002a	avidūrāt paraṃ brahma vedavidyāvyapāśrayam<BR>
14,047.002c	nirdvaṃdvaṃ nirguṇaṃ nityam acintyaṃ guhyam uttamam<BR>
14,047.003a	jñānena tapasā caiva dhīrāḥ paśyanti tat padam<BR>
14,047.003c	nirṇiktatamasaḥ pūtā vyutkrāntarajaso 'malāḥ<BR>
14,047.004a	tapasā kṣemam adhvānaṃ gacchanti paramaiṣiṇaḥ<BR>
14,047.004c	saṃnyāsaniratā nityaṃ ye brahmaviduṣo janāḥ<BR>
14,047.005a	tapaḥ pradīpa ity āhur ācāro dharmasādhakaḥ<BR>
14,047.005c	jñānaṃ tv eva paraṃ vidma saṃnyāsas tapa uttamam<BR>
14,047.006a	yas tu veda nirābādhaṃ jñānaṃ tattvaviniścayāt<BR>
14,047.006c	sarvabhūtastham ātmānaṃ sa sarvagatir iṣyate<BR>
14,047.007a	yo vidvān sahavāsaṃ ca vivāsaṃ caiva paśyati<BR>
14,047.007c	tathaivaikatvanānātve sa duḥkhāt parimucyate<BR>
14,047.008a	yo na kāmayate kiṃ cin na kiṃ cid avamanyate<BR>
14,047.008c	ihalokastha evaiṣa brahmabhūyāya kalpate<BR>
14,047.009a	pradhānaguṇatattvajñaḥ sarvabhūtavidhānavit<BR>
14,047.009c	nirmamo nirahaṃkāro mucyate nātra saṃśayaḥ<BR>
14,047.010a	nirdvaṃdvo nirnamaskāro niḥsvadhākāra eva ca<BR>
14,047.010c	nirguṇaṃ nityam advaṃdvaṃ praśamenaiva gacchati<BR>
14,047.011a	hitvā guṇamayaṃ sarvaṃ karma jantuḥ śubhāśubham<BR>
14,047.011c	ubhe satyānṛte hitvā mucyate nātra saṃśayaḥ<BR>
14,047.012a	avyaktabījaprabhavo buddhiskandhamayo mahān<BR>
14,047.012c	mahāhaṃkāraviṭapa indriyāntarakoṭaraḥ<BR>
14,047.013a	mahābhūtaviśākhaś ca viśeṣapratiśākhavān<BR>
14,047.013c	sadāparṇaḥ sadāpuṣpaḥ śubhāśubhaphalodayaḥ<BR>
14,047.013e	ājīvaḥ sarvabhūtānāṃ brahmavṛkṣaḥ sanātanaḥ<BR>
14,047.014a	etac chittvā ca bhittvā ca jñānena paramāsinā<BR>
14,047.014c	hitvā cāmaratāṃ prāpya jahyād vai mṛtyujanmanī<BR>
14,047.014d*0086_01	**** **** tattvajñānāsinā budhaḥ<BR>
14,047.014d*0086_02	hitvā saṅgamayān pāśān mṛtyujanmajarodayān<BR>
14,047.014e	nirmamo nirahaṃkāro mucyate nātra saṃśayaḥ<BR>
14,047.015a	dvāv etau pakṣiṇau nityau sakhāyau cāpy acetanau<BR>
14,047.015c	etābhyāṃ tu paro yasya cetanāvān iti smṛtaḥ<BR>
14,047.016a	acetanaḥ sattvasaṃghātayuktaḥ; sattvāt paraṃ cetayate 'ntarātmā<BR>
14,047.016c	sa kṣetrajñaḥ sattvasaṃghātabuddhir; guṇātigo mucyate mṛtyupāśāt<BR>
14,048.001	brahmovāca<BR>
14,048.001a	ke cid brahmamayaṃ vṛkṣaṃ ke cid brahmamayaṃ mahat<BR>
14,048.001c	ke cit puruṣam avyaktaṃ ke cit param anāmayam<BR>
14,048.001e	manyante sarvam apy etad avyaktaprabhavāvyayam<BR>
14,048.002a	ucchvāsamātram api ced yo 'ntakāle samo bhavet<BR>
14,048.002c	ātmānam upasaṃgamya so 'mṛtatvāya kalpate<BR>
14,048.003a	nimeṣamātram api cet saṃyamyātmānam ātmani<BR>
14,048.003c	gacchaty ātmaprasādena viduṣāṃ prāptim avyayām<BR>
14,048.004a	prāṇāyāmair atha prāṇān saṃyamya sa punaḥ punaḥ<BR>
14,048.004c	daśadvādaśabhir vāpi caturviṃśāt paraṃ tataḥ<BR>
14,048.005a	evaṃ pūrvaṃ prasannātmā labhate yad yad icchati<BR>
14,048.005c	avyaktāt sattvam udriktam amṛtatvāya kalpate<BR>
14,048.006a	sattvāt parataraṃ nānyat praśaṃsantīha tadvidaḥ<BR>
14,048.006c	anumānād vijānīmaḥ puruṣaṃ sattvasaṃśrayam<BR>
14,048.006e	na śakyam anyathā gantuṃ puruṣaṃ tam atho dvijāḥ<BR>
14,048.007a	kṣamā dhṛtir ahiṃsā ca samatā satyam ārjavam<BR>
14,048.007c	jñānaṃ tyāgo 'tha saṃnyāsaḥ sāttvikaṃ vṛttam iṣyate<BR>
14,048.008a	etenaivānumānena manyante 'tha manīṣiṇaḥ<BR>
14,048.008c	sattvaṃ ca puruṣaś caikas tatra nāsti vicāraṇā<BR>
14,048.009a	āhur eke ca vidvāṃso ye jñāne supratiṣṭhitāḥ<BR>
14,048.009c	kṣetrajñasattvayor aikyam ity etan nopapadyate<BR>
14,048.010a	pṛthagbhūtas tato nityam ity etad avicāritam<BR>
14,048.010c	pṛthagbhāvaś ca vijñeyaḥ sahajaś cāpi tattvataḥ<BR>
14,048.011a	tathaivaikatvanānātvam iṣyate viduṣāṃ nayaḥ<BR>
14,048.011c	maśakodumbare tv aikyaṃ pṛthaktvam api dṛśyate<BR>
14,048.012a	matsyo yathānyaḥ syād apsu saṃprayogas tathānayoḥ<BR>
14,048.012c	saṃbandhas toyabindūnāṃ parṇe kokanadasya ca<BR>
14,048.013	gurur uvāca<BR>
14,048.013a	ity uktavantaṃ te viprās tadā lokapitāmaham<BR>
14,048.013c	punaḥ saṃśayam āpannāḥ papracchur dvijasattamāḥ<BR>
14,048.014	ṛṣaya ūcuḥ<BR>
14,048.014a	kiṃ svid eveha dharmāṇām anuṣṭheyatamaṃ smṛtam<BR>
14,048.014c	vyāhatām iva paśyāmo dharmasya vividhāṃ gatim<BR>
14,048.015a	ūrdhvaṃ dehād vadanty eke naitad astīti cāpare<BR>
14,048.015c	ke cit saṃśayitaṃ sarvaṃ niḥsaṃśayam athāpare<BR>
14,048.016a	anityaṃ nityam ity eke nāsty astīty api cāpare<BR>
14,048.016c	ekarūpaṃ dvidhety eke vyāmiśram iti cāpare<BR>
14,048.016e	ekam eke pṛthak cānye bahutvam iti cāpare<BR>
14,048.017a	manyante brāhmaṇā evaṃ prājñās tattvārthadarśinaḥ<BR>
14,048.017c	jaṭājinadharāś cānye muṇḍāḥ ke cid asaṃvṛtāḥ<BR>
14,048.018a	asnānaṃ ke cid icchanti snānam ity api cāpare<BR>
14,048.018c	āhāraṃ ke cid icchanti ke cic cānaśane ratāḥ<BR>
14,048.019a	karma ke cit praśaṃsanti praśāntim api cāpare<BR>
14,048.019c	deśakālāv ubhau ke cin naitad astīti cāpare<BR>
14,048.019e	ke cin mokṣaṃ praśaṃsanti ke cid bhogān pṛthagvidhān<BR>
14,048.020a	dhanāni ke cid icchanti nirdhanatvaṃ tathāpare<BR>
14,048.020c	upāsyasādhanaṃ tv eke naitad astīti cāpare<BR>
14,048.021a	ahiṃsāniratāś cānye ke cid dhiṃsāparāyaṇāḥ<BR>
14,048.021c	puṇyena yaśasety eke naitad astīti cāpare<BR>
14,048.022a	sadbhāvaniratāś cānye ke cit saṃśayite sthitāḥ<BR>
14,048.022c	duḥkhād anye sukhād anye dhyānam ity apare sthitāḥ<BR>
14,048.023a	yajñam ity apare dhīrāḥ pradānam iti cāpare<BR>
14,048.023c	sarvam eke praśaṃsanti na sarvam iti cāpare<BR>
14,048.024a	tapas tv anye praśaṃsanti svādhyāyam apare janāḥ<BR>
14,048.024c	jñānaṃ saṃnyāsam ity eke svabhāvaṃ bhūtacintakāḥ<BR>
14,048.025a	evaṃ vyutthāpite dharme bahudhā vipradhāvati<BR>
14,048.025c	niścayaṃ nādhigacchāmaḥ saṃmūḍhāḥ surasattama<BR>
14,048.026a	idaṃ śreya idaṃ śreya ity evaṃ prasthito janaḥ<BR>
14,048.026c	yo hi yasmin rato dharme sa taṃ pūjayate sadā<BR>
14,048.027a	tatra no vihatā prajñā manaś ca bahulīkṛtam<BR>
14,048.027c	etad ākhyātum icchāmaḥ śreyaḥ kim iti sattama<BR>
14,048.028a	ataḥ paraṃ ca yad guhyaṃ tad bhavān vaktum arhati<BR>
14,048.028c	sattvakṣetrajñayoś caiva saṃbandhaḥ kena hetunā<BR>
14,048.029a	evam uktaḥ sa tair viprair bhagavāṃl lokabhāvanaḥ<BR>
14,048.029c	tebhyaḥ śaśaṃsa dharmātmā yāthātathyena buddhimān<BR>
14,049.001	brahmovāca<BR>
14,049.001a	hanta vaḥ saṃpravakṣyāmi yan māṃ pṛcchatha sattamāḥ<BR>
14,049.001b*0087_01	guruṇā śiṣyam āsādya yad uktaṃ tan nibodhata<BR>
14,049.001c	samastam iha tac chrutvā samyag evāvadhāryatām<BR>
14,049.002a	ahiṃsā sarvabhūtānām etat kṛtyatamaṃ matam<BR>
14,049.002c	etat padam anudvignaṃ variṣṭhaṃ dharmalakṣaṇam<BR>
14,049.003a	jñānaṃ niḥśreya ity āhur vṛddhā niścayadarśinaḥ<BR>
14,049.003c	tasmāj jñānena śuddhena mucyate sarvapātakaiḥ<BR>
14,049.004a	hiṃsāparāś ca ye loke ye ca nāstikavṛttayaḥ<BR>
14,049.004c	lobhamohasamāyuktās te vai nirayagāminaḥ<BR>
14,049.005a	āśīryuktāni karmāṇi kurvate ye tv atandritāḥ<BR>
14,049.005c	te 'smiṃl loke pramodante jāyamānāḥ punaḥ punaḥ<BR>
14,049.006a	kurvate ye tu karmāṇi śraddadhānā vipaścitaḥ<BR>
14,049.006c	anāśīryogasaṃyuktās te dhīrāḥ sādhudarśinaḥ<BR>
14,049.007a	ataḥ paraṃ pravakṣyāmi sattvakṣetrajñayor yathā<BR>
14,049.007c	saṃyogo viprayogaś ca tan nibodhata sattamāḥ<BR>
14,049.008a	viṣayo viṣayitvaṃ ca saṃbandho 'yam ihocyate<BR>
14,049.008c	viṣayī puruṣo nityaṃ sattvaṃ ca viṣayaḥ smṛtaḥ<BR>
14,049.009a	vyākhyātaṃ pūrvakalpena maśakodumbaraṃ yathā<BR>
14,049.009c	bhujyamānaṃ na jānīte nityaṃ sattvam acetanam<BR>
14,049.009e	yas tv eva tu vijānīte yo bhuṅkte yaś ca bhujyate<BR>
14,049.010a	anityaṃ dvaṃdvasaṃyuktaṃ sattvam āhur guṇātmakam<BR>
14,049.010c	nirdvaṃdvo niṣkalo nityaḥ kṣetrajño nirguṇātmakaḥ<BR>
14,049.011a	samaḥ saṃjñāgatas tv evaṃ yadā sarvatra dṛśyate<BR>
14,049.011c	upabhuṅkte sadā sattvam āpaḥ puṣkaraparṇavat<BR>
14,049.012a	sarvair api guṇair vidvān vyatiṣakto na lipyate<BR>
14,049.012c	jalabindur yathā lolaḥ padminīpatrasaṃsthitaḥ<BR>
14,049.012e	evam evāpy asaṃsaktaḥ puruṣaḥ syān na saṃśayaḥ<BR>
14,049.013a	dravyamātram abhūt sattvaṃ puruṣasyeti niścayaḥ<BR>
14,049.013c	yathā dravyaṃ ca kartā ca saṃyogo 'py anayos tathā<BR>
14,049.014a	yathā pradīpam ādāya kaś cit tamasi gacchati<BR>
14,049.014c	tathā sattvapradīpena gacchanti paramaiṣiṇaḥ<BR>
14,049.015a	yāvad dravyaguṇas tāvat pradīpaḥ saṃprakāśate<BR>
14,049.015c	kṣīṇadravyaguṇaṃ jyotir antardhānāya gacchati<BR>
14,049.016a	vyaktaḥ sattvaguṇas tv evaṃ puruṣo 'vyakta iṣyate<BR>
14,049.016c	etad viprā vijānīta hanta bhūyo bravīmi vaḥ<BR>
14,049.017a	sahasreṇāpi durmedhā na vṛddhim adhigacchati<BR>
14,049.017b*0088_01	tat padaṃ samanuprāptaṃ yatra gatvā na śocati<BR>
14,049.017b*0088_02	tvam apy etan mahābhāga yathoktaṃ brahmavarcasā<BR>
14,049.017b*0088_03	vyaktaḥ sattvaguṇas tv evaṃ buddhimān sukham edhate<BR>
14,049.017c	caturthenāpy athāṃśena buddhimān sukham edhate<BR>
14,049.018a	evaṃ dharmasya vijñeyaṃ saṃsādhanam upāyataḥ<BR>
14,049.018c	upāyajño hi medhāvī sukham atyantam aśnute<BR>
14,049.019a	yathādhvānam apātheyaḥ prapanno mānavaḥ kva cit<BR>
14,049.019c	kleśena yāti mahatā vinaśyaty antarāpi vā<BR>
14,049.020a	tathā karmasu vijñeyaṃ phalaṃ bhavati vā na vā<BR>
14,049.020c	puruṣasyātmaniḥśreyaḥ śubhāśubhanidarśanam<BR>
14,049.021a	yathā ca dīrgham adhvānaṃ padbhyām eva prapadyate<BR>
14,049.021c	adṛṣṭapūrvaṃ sahasā tattvadarśanavarjitaḥ<BR>
14,049.022a	tam eva ca yathādhvānaṃ rathenehāśugāminā<BR>
14,049.022c	yāyād aśvaprayuktena tathā buddhimatāṃ gatiḥ<BR>
14,049.023a	uccaṃ parvatam āruhya nānvavekṣeta bhūgatam<BR>
14,049.023c	rathena rathinaṃ paśyet kliśyamānam acetanam<BR>
14,049.024a	yāvad rathapathas tāvad rathena sa tu gacchati<BR>
14,049.024c	kṣīṇe rathapathe prājño ratham utsṛjya gacchati<BR>
14,049.025a	evaṃ gacchati medhāvī tattvayogavidhānavit<BR>
14,049.025c	samājñāya mahābuddhir uttarād uttarottaram<BR>
14,049.026a	yathā mahārṇavaṃ ghoram aplavaḥ saṃpragāhate<BR>
14,049.026c	bāhubhyām eva saṃmohād vadhaṃ carcchaty asaṃśayam<BR>
14,049.027a	nāvā cāpi yathā prājño vibhāgajñas taritrayā<BR>
14,049.027c	aklāntaḥ salilaṃ gāhet kṣipraṃ saṃtarati dhruvam<BR>
14,049.028a	tīrṇo gacchet paraṃ pāraṃ nāvam utsṛjya nirmamaḥ<BR>
14,049.028c	vyākhyātaṃ pūrvakalpena yathā rathipadātinau<BR>
14,049.029a	snehāt saṃmoham āpanno nāvi dāśo yathā tathā<BR>
14,049.029c	mamatvenābhibhūtaḥ sa tatraiva parivartate<BR>
14,049.030a	nāvaṃ na śakyam āruhya sthale viparivartitum<BR>
14,049.030c	tathaiva ratham āruhya nāpsu caryā vidhīyate<BR>
14,049.031a	evaṃ karma kṛtaṃ citraṃ viṣayasthaṃ pṛthak pṛthak<BR>
14,049.031c	yathā karma kṛtaṃ loke tathā tad upapadyate<BR>
14,049.032a	yan naiva gandhino rasyaṃ na rūpasparśaśabdavat<BR>
14,049.032c	manyante munayo buddhyā tat pradhānaṃ pracakṣate<BR>
14,049.032c*0089_01	rasanaṃ rūpasaṃsparśaṃ śabdavan manyate manaḥ<BR>
14,049.032c*0089_02	yat paraś ca tato buddhyā<BR>
14,049.033a	tatra pradhānam avyaktam avyaktasya guṇo mahān<BR>
14,049.033c	mahataḥ pradhānabhūtasya guṇo 'haṃkāra eva ca<BR>
14,049.034a	ahaṃkārapradhānasya mahābhūtakṛto guṇaḥ<BR>
14,049.034c	pṛthaktvena hi bhūtānāṃ viṣayā vai guṇāḥ smṛtāḥ<BR>
14,049.035a	bījadharmaṃ yathāvyaktaṃ tathaiva prasavātmakam<BR>
14,049.035c	bījadharmā mahān ātmā prasavaś ceti naḥ śrutam<BR>
14,049.036a	bījadharmā tv ahaṃkāraḥ prasavaś ca punaḥ punaḥ<BR>
14,049.036c	bījaprasavadharmāṇi mahābhūtāni pañca vai<BR>
14,049.037a	bījadharmiṇa ity āhuḥ prasavaṃ ca na kurvate<BR>
14,049.037c	viśeṣāḥ pañcabhūtānāṃ teṣāṃ vittaṃ viśeṣaṇam<BR>
14,049.038a	tatraikaguṇam ākāśaṃ dviguṇo vāyur ucyate<BR>
14,049.038c	triguṇaṃ jyotir ity āhur āpaś cāpi caturguṇāḥ<BR>
14,049.039a	pṛthvī pañcaguṇā jñeyā trasasthāvarasaṃkulā<BR>
14,049.039c	sarvabhūtakarī devī śubhāśubhanidarśanā<BR>
14,049.040a	śabdaḥ sparśas tathā rūpaṃ raso gandhaś ca pañcamaḥ<BR>
14,049.040c	ete pañca guṇā bhūmer vijñeyā dvijasattamāḥ<BR>
14,049.041a	pārthivaś ca sadā gandho gandhaś ca bahudhā smṛtaḥ<BR>
14,049.041c	tasya gandhasya vakṣyāmi vistareṇa bahūn guṇān<BR>
14,049.042a	iṣṭaś cāniṣṭagandhaś ca madhuro 'mlaḥ kaṭus tathā<BR>
14,049.042c	nirhārī saṃhataḥ snigdho rūkṣo viśada eva ca<BR>
14,049.042e	evaṃ daśavidho jñeyaḥ pārthivo gandha ity uta<BR>
14,049.043a	śabdaḥ sparśas tathā rūpaṃ rasaś cāpāṃ guṇāḥ smṛtāḥ<BR>
14,049.043c	rasajñānaṃ tu vakṣyāmi rasas tu bahudhā smṛtaḥ<BR>
14,049.044a	madhuro 'mlaḥ kaṭus tiktaḥ kaṣāyo lavaṇas tathā<BR>
14,049.044c	evaṃ ṣaḍvidhavistāro raso vārimayaḥ smṛtaḥ<BR>
14,049.045a	śabdaḥ sparśas tathā rūpaṃ triguṇaṃ jyotir ucyate<BR>
14,049.045c	jyotiṣaś ca guṇo rūpaṃ rūpaṃ ca bahudhā smṛtam<BR>
14,049.046a	śuklaṃ kṛṣṇaṃ tathā raktaṃ nīlaṃ pītāruṇaṃ tathā<BR>
14,049.046c	hrasvaṃ dīrghaṃ tathā sthūlaṃ caturasrāṇu vṛttakam<BR>
14,049.047a	evaṃ dvādaśavistāraṃ tejaso rūpam ucyate<BR>
14,049.047c	vijñeyaṃ brāhmaṇair nityaṃ dharmajñaiḥ satyavādibhiḥ<BR>
14,049.048a	śabdasparśau ca vijñeyau dviguṇo vāyur ucyate<BR>
14,049.048c	vāyoś cāpi guṇaḥ sparśaḥ sparśaś ca bahudhā smṛtaḥ<BR>
14,049.049a	uṣṇaḥ śītaḥ sukho duḥkhaḥ snigdho viśada eva ca<BR>
14,049.049c	kaṭhinaś cikkaṇaḥ ślakṣṇaḥ picchilo dāruṇo mṛduḥ<BR>
14,049.050a	evaṃ dvādaśavistāro vāyavyo guṇa ucyate<BR>
14,049.050c	vidhivad brahmaṇaiḥ siddhair dharmajñais tattvadarśibhiḥ<BR>
14,049.051a	tatraikaguṇam ākāśaṃ śabda ity eva ca smṛtaḥ<BR>
14,049.051c	tasya śabdasya vakṣyāmi vistareṇa bahūn guṇān<BR>
14,049.052a	ṣaḍjarṣabhau ca gāndhāro madhyamaḥ pañcamas tathā<BR>
14,049.052c	ataḥ paraṃ tu vijñeyo niṣādo dhaivatas tathā<BR>
14,049.053a	iṣṭo 'niṣṭaś ca śabdas tu saṃhataḥ pravibhāgavān<BR>
14,049.053c	evaṃ bahuvidho jñeyaḥ śabda ākāśasaṃbhavaḥ<BR>
14,049.054a	ākāśam uttamaṃ bhūtam ahaṃkāras tataḥ param<BR>
14,049.054c	ahaṃkārāt parā buddhir buddher ātmā tataḥ paraḥ<BR>
14,049.055a	tasmāt tu param avyaktam avyaktāt puruṣaḥ paraḥ<BR>
14,049.055c	parāvarajño bhūtānāṃ yaṃ prāpyānantyam aśnute<BR>
14,049.055d*0090_01	sarvabhūtātmabhūtātmā gacchaty ātmānam akṣaram<BR>
14,050.001	brahmovāca<BR>
14,050.001a	bhūtānām atha pañcānāṃ yathaiṣām īśvaraṃ manaḥ<BR>
14,050.001c	niyame ca visarge ca bhūtātmā mana eva ca<BR>
14,050.002a	adhiṣṭhātā mano nityaṃ bhūtānāṃ mahatāṃ tathā<BR>
14,050.002c	buddhir aiśvaryam ācaṣṭe kṣetrajñaḥ sarva ucyate<BR>
14,050.003a	indriyāṇi mano yuṅkte sadaśvān iva sārathiḥ<BR>
14,050.003c	indriyāṇi mano buddhiṃ kṣetrajño yuñjate sadā<BR>
14,050.004a	mahābhūtasamāyuktaṃ buddhisaṃyamanaṃ ratham<BR>
14,050.004c	tam āruhya sa bhūtātmā samantāt paridhāvati<BR>
14,050.005a	indriyagrāmasaṃyukto manaḥsārathir eva ca<BR>
14,050.005c	buddhisaṃyamano nityaṃ mahān brahmamayo rathaḥ<BR>
14,050.006a	evaṃ yo vetti vidvān vai sadā brahmamayaṃ ratham<BR>
14,050.006c	sa dhīraḥ sarvalokeṣu na moham adhigacchati<BR>
14,050.007a	avyaktādi viśeṣāntaṃ trasasthāvarasaṃkulam<BR>
14,050.007c	candrasūryaprabhālokaṃ grahanakṣatramaṇḍitam<BR>
14,050.008a	nadīparvatajālaiś ca sarvataḥ paribhūṣitam<BR>
14,050.008c	vividhābhis tathādbhiś ca satataṃ samalaṃkṛtam<BR>
14,050.009a	ājīvaḥ sarvabhūtānāṃ sarvaprāṇabhṛtāṃ gatiḥ<BR>
14,050.009c	etad brahmavanaṃ nityaṃ yasmiṃś carati kṣetravit<BR>
14,050.010a	loke 'smin yāni bhūtāni sthāvarāṇi carāṇi ca<BR>
14,050.010c	tāny evāgre pralīyante paścād bhūtakṛtā guṇāḥ<BR>
14,050.010e	guṇebhyaḥ pañcabhūtāni eṣa bhūtasamucchrayaḥ<BR>
14,050.011a	devā manuṣyā gandharvāḥ piśācāsurarākṣasāḥ<BR>
14,050.011c	sarve svabhāvataḥ sṛṣṭā na kriyābhyo na kāraṇāt<BR>
14,050.012a	ete viśvakṛto viprā jāyante ha punaḥ punaḥ<BR>
14,050.012c	tebhyaḥ prasūtās teṣv eva mahābhūteṣu pañcasu<BR>
14,050.012e	pralīyante yathākālam ūrmayaḥ sāgare yathā<BR>
14,050.013a	viśvasṛgbhyas tu bhūtebhyo mahābhūtāni gacchati<BR>
14,050.013c	bhūtebhyaś cāpi pañcabhyo mukto gacchet prajāpatim<BR>
14,050.014a	prajāpatir idaṃ sarvaṃ tapasaivāsṛjat prabhuḥ<BR>
14,050.014c	tathaiva vedān ṛṣayas tapasā pratipedire<BR>
14,050.015a	tapasaś cānupūrvyeṇa phalamūlāśinas tathā<BR>
14,050.015c	trailokyaṃ tapasā siddhāḥ paśyantīha samāhitāḥ<BR>
14,050.016a	oṣadhāny agadādīnī nānāvidyāś ca sarvaśaḥ<BR>
14,050.016c	tapasaiva prasidhyanti tapomūlaṃ hi sādhanam<BR>
14,050.017a	yad durāpaṃ durāmnāyaṃ durādharṣaṃ duranvayam<BR>
14,050.017c	tat sarvaṃ tapasā sādhyaṃ tapo hi duratikramam<BR>
14,050.018a	surāpo brahmahā steyī bhrūṇahā gurutalpagaḥ<BR>
14,050.018c	tapasaiva sutaptena mucyante kilbiṣāt tataḥ<BR>
14,050.019a	manuṣyāḥ pitaro devāḥ paśavo mṛgapakṣiṇaḥ<BR>
14,050.019c	yāni cānyāni bhūtāni trasāni sthāvarāṇi ca<BR>
14,050.020a	tapaḥparāyaṇā nityaṃ sidhyante tapasā sadā<BR>
14,050.020c	tathaiva tapasā devā mahābhāgā divaṃ gatāḥ<BR>
14,050.021a	āśīryuktāni karmāṇi kurvate ye tv atandritāḥ<BR>
14,050.021c	ahaṃkārasamāyuktās te sakāśe prajāpateḥ<BR>
14,050.022a	dhyānayogena śuddhena nirmamā nirahaṃkṛtāḥ<BR>
14,050.022c	prāpnuvanti mahātmāno mahāntaṃ lokam uttamam<BR>
14,050.023a	dhyānayogād upāgamya prasannamatayaḥ sadā<BR>
14,050.023c	sukhopacayam avyaktaṃ praviśanty ātmavattayā<BR>
14,050.024a	dhyānayogād upāgamya nirmamā nirahaṃkṛtāḥ<BR>
14,050.024c	avyaktaṃ praviśantīha mahāntaṃ lokam uttamam<BR>
14,050.025a	avyaktād eva saṃbhūtaḥ samayajño gataḥ punaḥ<BR>
14,050.025c	tamorajobhyāṃ nirmuktaḥ sattvam āsthāya kevalam<BR>
14,050.026a	vimuktaḥ sarvapāpebhyaḥ sarvaṃ tyajati niṣkalaḥ<BR>
14,050.026c	kṣetrajña iti taṃ vidyād yas taṃ veda sa vedavit<BR>
14,050.027a	cittaṃ cittād upāgamya munir āsīta saṃyataḥ<BR>
14,050.027c	yaccittas tanmanā bhūtvā guhyam etat sanātanam<BR>
14,050.028a	avyaktādi viśeṣāntam avidyālakṣaṇaṃ smṛtam<BR>
14,050.028c	nibodhata yathā hīdaṃ guṇair lakṣaṇam ity uta<BR>
14,050.029a	dvyakṣaras tu bhaven mṛtyus tryakṣaraṃ brahma śāśvatam<BR>
14,050.029c	mameti ca bhaven mṛtyur na mameti ca śāśvatam<BR>
14,050.030a	karma ke cit praśaṃsanti mandabuddhitarā narāḥ<BR>
14,050.030c	ye tu buddhā mahātmāno na praśaṃsanti karma te<BR>
14,050.031a	karmaṇā jāyate jantur mūrtimān ṣoḍaśātmakaḥ<BR>
14,050.031c	puruṣaṃ sṛjate 'vidyā agrāhyam amṛtāśinam<BR>
14,050.032a	tasmāt karmasu niḥsnehā ye ke cit pāradarśinaḥ<BR>
14,050.032c	vidyāmayo 'yaṃ puruṣo na tu karmamayaḥ smṛtaḥ<BR>
14,050.032d*0091_01	ya evam amṛtaṃ nityam agrāhyaṃ śaśvad akṣaram<BR>
14,050.032d*0091_02	vaśyātmānam asaṃśliṣṭaṃ yo veda na mṛto bhavet<BR>
14,050.033a	apūrvam amṛtaṃ nityaṃ ya enam avicāriṇam<BR>
14,050.033c	ya enaṃ vindate ''tmānam agrāhyam amṛtāśinam<BR>
14,050.033e	agrāhyo 'mṛto bhavati ya ebhiḥ kāraṇair dhruvaḥ<BR>
14,050.034a	apohya sarvasaṃkalpān saṃyamyātmānam ātmani<BR>
14,050.034c	sa tad brahma śubhaṃ vetti yasmād bhūyo na vidyate<BR>
14,050.035a	prasādenaiva sattvasya prasādaṃ samavāpnuyāt<BR>
14,050.035c	lakṣaṇaṃ hi prasādasya yathā syāt svapnadarśanam<BR>
14,050.036a	gatir eṣā tu muktānāṃ ye jñānapariniṣṭhitāḥ<BR>
14,050.036c	pravṛttayaś ca yāḥ sarvāḥ paśyanti pariṇāmajāḥ<BR>
14,050.037a	eṣā gatir asaktānām eṣa dharmaḥ sanātanaḥ<BR>
14,050.037c	eṣā jñānavatāṃ prāptir etad vṛttam aninditam<BR>
14,050.037d*0092_01	niḥsaṅgenaiva tat sarvaṃ nirāśīpādalopanāt<BR>
14,050.038a	samena sarvabhūteṣu niḥspṛheṇa nirāśiṣā<BR>
14,050.038c	śakyā gatir iyaṃ gantuṃ sarvatra samadarśinā<BR>
14,050.039a	etad vaḥ sarvam ākhyātaṃ mayā viprarṣisattamāḥ<BR>
14,050.039c	evam ācarata kṣipraṃ tataḥ siddhim avāpsyatha<BR>
14,050.040	gurur uvāca<BR>
14,050.040a	ity uktās te tu munayo brahmaṇā guruṇā tathā<BR>
14,050.040c	kṛtavanto mahātmānas tato lokān avāpnuvan<BR>
14,050.041a	tvam apy etan mahābhāga yathoktaṃ brahmaṇo vacaḥ<BR>
14,050.041c	samyag ācara śuddhātmaṃs tataḥ siddhim avāpsyasi<BR>
14,050.042	vāsudeva uvāca<BR>
14,050.042a	ity uktaḥ sa tadā śiṣyo guruṇā dharmam uttamam<BR>
14,050.042c	cakāra sarvaṃ kaunteya tato mokṣam avāptavān<BR>
14,050.043a	kṛtakṛtyaś ca sa tadā śiṣyaḥ kurukulodvaha<BR>
14,050.043c	tat padaṃ samanuprāpto yatra gatvā na śocati<BR>
14,050.044	arjuna uvāca<BR>
14,050.044a	ko nv asau brāhmaṇaḥ kṛṣṇa kaś ca śiṣyo janārdana<BR>
14,050.044c	śrotavyaṃ cen mayaitad vai tat tvam ācakṣva me vibho<BR>
14,050.045	vāsudeva uvāca<BR>
14,050.045a	ahaṃ gurur mahābāho manaḥ śiṣyaṃ ca viddhi me<BR>
14,050.045c	tvatprītyā guhyam etac ca kathitaṃ me dhanaṃjaya<BR>
14,050.046a	mayi ced asti te prītir nityaṃ kurukulodvaha<BR>
14,050.046c	adhyātmam etac chrutvā tvaṃ samyag ācara suvrata<BR>
14,050.047a	tatas tvaṃ samyag ācīrṇe dharme 'smin kurunandana<BR>
14,050.047c	sarvapāpaviśuddhātmā mokṣaṃ prāpsyasi kevalam<BR>
14,050.048a	pūrvam apy etad evoktaṃ yuddhakāla upasthite<BR>
14,050.048c	mayā tava mahābāho tasmād atra manaḥ kuru<BR>
14,050.049a	mayā tu bharataśreṣṭha ciradṛṣṭaḥ pitā vibho<BR>
14,050.049c	tam ahaṃ draṣṭum icchāmi saṃmate tava phalguna<BR>
14,050.050	vaiśaṃpāyana uvāca<BR>
14,050.050a	ity uktavacanaṃ kṛṣṇaṃ pratyuvāca dhanaṃjayaḥ<BR>
14,050.050b*0093_01	yad iṣṭaṃ kuru sarvasyāpīśvaro 'smān prapālaya<BR>
14,050.050b*0093_02	namas te sarvalokātman nārāyaṇa parātpara<BR>
14,050.050b*0093_03	manomalāt tapo 'śakyaṃ karma cāvidyayā hatam<BR>
14,050.050b*0093_04	dānam apy arthadoṣeṇa nāma tasmāt kalau smaret<BR>
14,050.050b*0093_05	yadi gantuṃ kṛtā buddhir vāsudeva namo 'stu te<BR>
14,050.050c	gacchāvo nagaraṃ kṛṣṇa gajasāhvayam adya vai<BR>
14,050.051a	sametya tatra rājānaṃ dharmātmānaṃ yudhiṣṭhiram<BR>
14,050.051c	samanujñāpya durdharṣaṃ svāṃ purīṃ yātum arhasi<BR>
14,051.001	vaiśaṃpāyana uvāca<BR>
14,051.001a	tato 'bhyacodayat kṛṣṇo yujyatām iti dārukam<BR>
14,051.001c	muhūrtād iva cācaṣṭa yuktam ity eva dārukaḥ<BR>
14,051.002a	tathaiva cānuyātrāṇi codayām āsa pāṇḍavaḥ<BR>
14,051.002c	sajjayadhvaṃ prayāsyāmo nagaraṃ gajasāhvayam<BR>
14,051.003a	ity uktāḥ sainikās te tu sajjībhūtā viśāṃ pate<BR>
14,051.003c	ācakhyuḥ sajjam ity eva pārthāyāmitatejase<BR>
14,051.004a	tatas tau ratham āsthāya prayātau kṛṣṇapāṇḍavau<BR>
14,051.004c	vikurvāṇau kathāś citrāḥ prīyamāṇau viśāṃ pate<BR>
14,051.005a	rathasthaṃ tu mahātejā vāsudevaṃ dhanaṃjayaḥ<BR>
14,051.005c	punar evābravīd vākyam idaṃ bharatasattama<BR>
14,051.006a	tvatprasādāj jayaḥ prāpto rājñā vṛṣṇikulodvaha<BR>
14,051.006c	nihatāḥ śatravaś cāpi prāptaṃ rājyam akaṇṭakam<BR>
14,051.007a	nāthavantaś ca bhavatā pāṇḍavā madhusūdana<BR>
14,051.007c	bhavantaṃ plavam āsādya tīrṇāḥ sma kurusāgaram<BR>
14,051.007d*0094_01	bhaktāṃs tvam āśritān asmān pālayāmutra ceha ca<BR>
14,051.008a	viśvakarman namas te 'stu viśvātman viśvasaṃbhava<BR>
14,051.008c	yathāhaṃ tvā vijānāmi yathā cāhaṃ bhavanmanāḥ<BR>
14,051.008d*0095_01	bhavāmi satataṃ kṛṣṇa tathā kuru mahāmate<BR>
14,051.009a	tvattejaḥsaṃbhavo nityaṃ hutāśo madhusūdana<BR>
14,051.009c	ratiḥ krīḍāmayī tubhyaṃ māyā te rodasī vibho<BR>
14,051.010a	tvayi sarvam idaṃ viśvaṃ yad idaṃ sthāṇujaṅgamam<BR>
14,051.010c	tvaṃ hi sarvaṃ vikuruṣe bhūtagrāmaṃ sanātanam<BR>
14,051.011a	pṛthivīṃ cāntarikṣaṃ ca tathā sthāvarajaṅgamam<BR>
14,051.011c	hasitaṃ te 'malā jyotsnā ṛtavaś cendriyānvayāḥ<BR>
14,051.012a	prāṇo vāyuḥ satatagaḥ krodho mṛtyuḥ sanātanaḥ<BR>
14,051.012c	prasāde cāpi padmā śrīr nityaṃ tvayi mahāmate<BR>
14,051.013a	ratis tuṣṭir dhṛtiḥ kṣāntis tvayi cedaṃ carācaram<BR>
14,051.013c	tvam eveha yugānteṣu nidhanaṃ procyase 'nagha<BR>
14,051.014a	sudīrgheṇāpi kālena na te śakyā guṇā mayā<BR>
14,051.014c	ātmā ca paramo vaktuṃ namas te nalinekṣaṇa<BR>
14,051.015a	vidito me 'si durdharṣa nāradād devalāt tathā<BR>
14,051.015c	kṛṣṇadvaipāyanāc caiva tathā kurupitāmahāt<BR>
14,051.016a	tvayi sarvaṃ samāsaktaṃ tvam evaiko janeśvaraḥ<BR>
14,051.016c	yac cānugrahasaṃyuktam etad uktaṃ tvayānagha<BR>
14,051.017a	etat sarvam ahaṃ samyag ācariṣye janārdana<BR>
14,051.017c	idaṃ cādbhutam atyarthaṃ kṛtam asmatpriyepsayā<BR>
14,051.018a	yat pāpo nihataḥ saṃkhye kauravyo dhṛtarāṣṭrajaḥ<BR>
14,051.018c	tvayā dagdhaṃ hi tat sainyaṃ mayā vijitam āhave<BR>
14,051.019a	bhavatā tat kṛtaṃ karma yenāvāpto jayo mayā<BR>
14,051.019c	duryodhanasya saṃgrāme tava buddhiparākramaiḥ<BR>
14,051.020a	karṇasya ca vadhopāyo yathāvat saṃpradarśitaḥ<BR>
14,051.020c	saindhavasya ca pāpasya bhūriśravasa eva ca<BR>
14,051.020d*0096_01	tasmāt tvam eva saṃcintya hitaṃ kuru yathā tathā<BR>
14,051.021a	ahaṃ ca prīyamāṇena tvayā devakinandana<BR>
14,051.021c	yad uktas tat kariṣyāmi na hi me 'tra vicāraṇā<BR>
14,051.022a	rājānaṃ ca samāsādya dharmātmānaṃ yudhiṣṭhiram<BR>
14,051.022c	codayiṣyāmi dharmajña gamanārthaṃ tavānagha<BR>
14,051.023a	rucitaṃ hi mamaitat te dvārakāgamanaṃ prabho<BR>
14,051.023c	acirāc caiva dṛṣṭā tvaṃ mātulaṃ madhusūdana<BR>
14,051.023e	baladevaṃ ca durdharṣaṃ tathānyān vṛṣṇipuṃgavān<BR>
14,051.024a	evaṃ saṃbhāṣamāṇau tau prāptau vāraṇasāhvayam<BR>
14,051.024c	tathā viviśatuś cobhau saṃprahṛṣṭanarākulam<BR>
14,051.025a	tau gatvā dhṛtarāṣṭrasya gṛhaṃ śakragṛhopamam<BR>
14,051.025c	dadṛśāte mahārāja dhṛtarāṣṭraṃ janeśvaram<BR>
14,051.026a	viduraṃ ca mahābuddhiṃ rājānaṃ ca yudhiṣṭhiram<BR>
14,051.026c	bhīmasenaṃ ca durdharṣaṃ mādrīputrau ca pāṇḍavau<BR>
14,051.026e	dhṛtarāṣṭram upāsīnaṃ yuyutsuṃ cāparājitam<BR>
14,051.027a	gāndhārīṃ ca mahāprājñāṃ pṛthāṃ kṛṣṇāṃ ca bhāminīm<BR>
14,051.027c	subhadrādyāś ca tāḥ sarvā bharatānāṃ striyas tathā<BR>
14,051.027e	dadṛśāte sthitāḥ sarvā gāndhārīṃ parivārya vai<BR>
14,051.028a	tataḥ sametya rājānaṃ dhṛtarāṣṭram ariṃdamau<BR>
14,051.028c	nivedya nāmadheye sve tasya pādāv agṛhṇatām<BR>
14,051.029a	gāndhāryāś ca pṛthāyāś ca dharmarājñas tathaiva ca<BR>
14,051.029c	bhīmasya ca mahātmānau tathā pādāv agṛhṇatām<BR>
14,051.029d*0097_01	bhīmasya ca vavandāte tathā pādau mahātmanaḥ<BR>
14,051.029d*0098_01	mahātmānau tathā pādau vavandatur ariṃdamau<BR>
14,051.029d*0099_01	mahātmānau mahāvīryau tathā pādau vavandatuḥ<BR>
14,051.030a	kṣattāraṃ cāpi saṃpūjya pṛṣṭvā kuśalam avyayam<BR>
14,051.030b*0100_01	pariṣvajya mahātmānaṃ vaiśyāputraṃ mahāratham<BR>
14,051.030c	taiḥ sārdhaṃ nṛpatiṃ vṛddhaṃ tatas taṃ paryupāsatām<BR>
14,051.031a	tato niśi mahārāja dhṛtarāṣṭraḥ kurūdvahān<BR>
14,051.031c	janārdanaṃ ca medhāvī vyasarjayata vai gṛhān<BR>
14,051.032a	te 'nujñātā nṛpatinā yayuḥ svaṃ svaṃ niveśanam<BR>
14,051.032c	dhanaṃjayagṛhān eva yayau kṛṣṇas tu vīryavān<BR>
14,051.033a	tatrārcito yathānyāyaṃ sarvakāmair upasthitaḥ<BR>
14,051.033c	kṛṣṇaḥ suṣvāpa medhāvī dhanaṃjayasahāyavān<BR>
14,051.034a	prabhātāyāṃ tu śarvaryāṃ kṛtapūrvāhṇikakriyau<BR>
14,051.034c	dharmarājasya bhavanaṃ jagmatuḥ paramārcitau<BR>
14,051.034e	yatrāste sa sahāmātyo dharmarājo mahāmanāḥ<BR>
14,051.035a	tatas tau tat praviśyātha dadṛśāte mahābalau<BR>
14,051.035c	dharmarājānam āsīnaṃ devarājam ivāśvinau<BR>
14,051.036a	tau samāsādya rājānaṃ vārṣṇeyakurupuṃgavau<BR>
14,051.036c	niṣīdatur anujñātau prīyamāṇena tena vai<BR>
14,051.037a	tataḥ sa rājā medhāvī vivakṣū prekṣya tāv ubhau<BR>
14,051.037c	provāca vadatāṃ śreṣṭho vacanaṃ rājasattamaḥ<BR>
14,051.038a	vivakṣū hi yuvāṃ manye vīrau yadukurūdvahau<BR>
14,051.038c	brūta kartāsmi sarvaṃ vāṃ na cirān mā vicāryatām<BR>
14,051.039a	ity ukte phalgunas tatra dharmarājānam abravīt<BR>
14,051.039b*0101_01	ity ukte dharmarājena phalgunaḥ pratyabhāṣata<BR>
14,051.039c	vinītavad upāgamya vākyaṃ vākyaviśāradaḥ<BR>
14,051.040a	ayaṃ ciroṣito rājan vāsudevaḥ pratāpavān<BR>
14,051.040c	bhavantaṃ samanujñāpya pitaraṃ draṣṭum icchati<BR>
14,051.041a	sa gacched abhyanujñāto bhavatā yadi manyase<BR>
14,051.041c	ānartanagarīṃ vīras tad anujñātum arhasi<BR>
14,051.042	yudhiṣṭhira uvāca<BR>
14,051.042a	puṇḍarīkākṣa bhadraṃ te gaccha tvaṃ madhusūdana<BR>
14,051.042c	purīṃ dvāravatīm adya draṣṭuṃ śūrasutaṃ prabhum<BR>
14,051.043a	rocate me mahābāho gamanaṃ tava keśava<BR>
14,051.043c	mātulaś ciradṛṣṭo me tvayā devī ca devakī<BR>
14,051.044a	mātulaṃ vasudevaṃ tvaṃ baladevaṃ ca mādhava<BR>
14,051.044c	pūjayethā mahāprājña madvākyena yathārhataḥ<BR>
14,051.045a	smarethāś cāpi māṃ nityaṃ bhīmaṃ ca balināṃ varam<BR>
14,051.045c	phalgunaṃ nakulaṃ caiva sahadevaṃ ca mādhava<BR>
14,051.046a	ānartān avalokya tvaṃ pitaraṃ ca mahābhuja<BR>
14,051.046c	vṛṣṇīṃś ca punar āgaccher hayamedhe mamānagha<BR>
14,051.047a	sa gaccha ratnāny ādāya vividhāni vasūni ca<BR>
14,051.047c	yac cāpy anyan manojñaṃ te tad apy ādatsva sātvata<BR>
14,051.048a	iyaṃ hi vasudhā sarvā prasādāt tava mādhava<BR>
14,051.048c	asmān upagatā vīra nihatāś cāpi śatravaḥ<BR>
14,051.048d*0102_01	svargāpavargaviṣayaṃ tvadbhaktānāṃ na durlabham<BR>
14,051.048d*0102_02	saṃsāragahane tv adya pāpāgniṃ praśamāmbuda<BR>
14,051.049a	evaṃ bruvati kauravye dharmarāje yudhiṣṭhire<BR>
14,051.049c	vāsudevo varaḥ puṃsām idaṃ vacanam abravīt<BR>
14,051.050a	tavaiva ratnāni dhanaṃ ca kevalam; dharā ca kṛtsnā tu mahābhujādya vai<BR>
14,051.050c	yad asti cānyad draviṇaṃ gṛheṣu me; tvam eva tasyeśvara nityam īśvaraḥ<BR>
14,051.051a	tathety athoktaḥ pratipūjitas tadā; gadāgrajo dharmasutena vīryavān<BR>
14,051.051c	pitṛṣvasām abhyavadad yathāvidhi; saṃpūjitaś cāpy agamat pradakṣiṇam<BR>
14,051.052a	tayā sa samyak pratinanditas tadā; tathaiva sarvair vidurādibhis tataḥ<BR>
14,051.052c	viniryayau nāgapurād gadāgrajo; rathena divyena caturyujā hariḥ<BR>
14,051.053a	rathaṃ subhadrām adhiropya bhāminīṃ; yudhiṣṭhirasyānumate janārdanaḥ<BR>
14,051.053c	pitṛṣvasāyāś ca tathā mahābhujo; viniryayau paurajanābhisaṃvṛtaḥ<BR>
14,051.054a	tam anvagād vānaravaryaketanaḥ; sasātyakir mādravatīsutāv api<BR>
14,051.054c	agādhabuddhir viduraś ca mādhavaṃ; svayaṃ ca bhīmo gajarājavikramaḥ<BR>
14,051.055a	nivartayitvā kururāṣṭravardhanāṃs; tataḥ sa sarvān viduraṃ ca vīryavān<BR>
14,051.055c	janārdano dārukam āha satvaraḥ; pracodayāśvān iti sātyakis tadā<BR>
14,051.056a	tato yayau śatrugaṇapramardanaḥ; śinipravīrānugato janārdanaḥ<BR>
14,051.056c	yathā nihatyārigaṇāñ śatakratur; divaṃ tathānartapurīṃ pratāpavān<BR>
14,052.001	vaiśaṃpāyana uvāca<BR>
14,052.001a	tathā prayāntaṃ vārṣṇeyaṃ dvārakāṃ bharatarṣabhāḥ<BR>
14,052.001c	pariṣvajya nyavartanta sānuyātrāḥ paraṃtapāḥ<BR>
14,052.002a	punaḥ punaś ca vārṣṇeyaṃ paryaṣvajata phalgunaḥ<BR>
14,052.002c	ā cakṣurviṣayāc cainaṃ dadarśa ca punaḥ punaḥ<BR>
14,052.003a	kṛcchreṇaiva ca tāṃ pārtho govinde viniveśitām<BR>
14,052.003c	saṃjahāra tadā dṛṣṭiṃ kṛṣṇaś cāpy aparājitaḥ<BR>
14,052.004a	tasya prayāṇe yāny āsan nimittāni mahātmanaḥ<BR>
14,052.004c	bahūny adbhutarūpāṇi tāni me gadataḥ śṛṇu<BR>
14,052.005a	vāyur vegena mahatā rathasya purato vavau<BR>
14,052.005c	kurvan niḥśarkaraṃ mārgaṃ virajaskam akaṇṭakam<BR>
14,052.006a	vavarṣa vāsavaś cāpi toyaṃ śuci sugandhi ca<BR>
14,052.006c	divyāni caiva puṣpāṇi purataḥ śārṅgadhanvanaḥ<BR>
14,052.007a	sa prayāto mahābāhuḥ sameṣu marudhanvasu<BR>
14,052.007c	dadarśātha muniśreṣṭham uttaṅkam amitaujasam<BR>
14,052.007d*0103_01	āgacchantam apaśyad vai udaṅkaṃ nāma nāmataḥ<BR>
14,052.007d*0104_01	maharṣiṃ siddhatapasaṃ sarvalokāntaviśrutam<BR>
14,052.008a	sa taṃ saṃpūjya tejasvī muniṃ pṛthulalocanaḥ<BR>
14,052.008c	pūjitas tena ca tadā paryapṛcchad anāmayam<BR>
14,052.009a	sa pṛṣṭaḥ kuśalaṃ tena saṃpūjya madhusūdanam<BR>
14,052.009c	uttaṅko brāhmaṇaśreṣṭhas tataḥ papraccha mādhavam<BR>
14,052.010a	kaccic chaure tvayā gatvā kurupāṇḍavasadma tat<BR>
14,052.010c	kṛtaṃ saubhrātram acalaṃ tan me vyākhyātum arhasi<BR>
14,052.011a	abhisaṃdhāya tān vīrān upāvṛtto 'si keśava<BR>
14,052.011c	saṃbandhinaḥ sudayitān satataṃ vṛṣṇipuṃgava<BR>
14,052.012a	kaccit pāṇḍusutāḥ pañca dhṛtarāṣṭrasya cātmajāḥ<BR>
14,052.012c	lokeṣu vihariṣyanti tvayā saha paraṃtapa<BR>
14,052.013a	svarāṣṭreṣu ca rājānaḥ kaccit prāpsyanti vai sukham<BR>
14,052.013c	kauraveṣu praśānteṣu tvayā nāthena mādhava<BR>
14,052.014a	yā me saṃbhāvanā tāta tvayi nityam avartata<BR>
14,052.014c	api sā saphalā kṛṣṇa kṛtā te bharatān prati<BR>
14,052.015	vāsudeva uvāca<BR>
14,052.015a	kṛto yatno mayā brahman saubhrātre kauravān prati<BR>
14,052.015c	na cāśakyanta saṃdhātuṃ te 'dharmarucayo mayā<BR>
14,052.015d*0105_01	nāśakyanta yadā sāmye te sthāpayitum añjasā<BR>
14,052.016a	tatas te nidhanaṃ prāptāḥ sarve sasutabāndhavāḥ<BR>
14,052.016c	na diṣṭam abhyatikrāntuṃ śakyaṃ buddhyā balena vā<BR>
14,052.016e	maharṣe viditaṃ nūnaṃ sarvam etat tavānagha<BR>
14,052.017a	te 'tyakrāman matiṃ mahyaṃ bhīṣmasya vidurasya ca<BR>
14,052.017b*0106_01	yathā tu militaṃ sarvaṃ mahyaṃ bhīṣmasya saṃgaram<BR>
14,052.017c	tato yamakṣayaṃ jagmuḥ samāsādyetaretaram<BR>
14,052.018a	pañca vai pāṇḍavāḥ śiṣṭā hatamitrā hatātmajāḥ<BR>
14,052.018c	dhārtarāṣṭrāś ca nihatāḥ sarve sasutabāndhavāḥ<BR>
14,052.019a	ity uktavacane kṛṣṇe bhṛśaṃ krodhasamanvitaḥ<BR>
14,052.019c	uttaṅkaḥ pratyuvācainaṃ roṣād utphālya locane<BR>
14,052.020a	yasmāc chaktena te kṛṣṇa na trātāḥ kurupāṇḍavāḥ<BR>
14,052.020c	saṃbandhinaḥ priyās tasmāc chapsye 'haṃ tvām asaṃśayam<BR>
14,052.021a	na ca te prasabhaṃ yasmāt te nigṛhya nivartitāḥ<BR>
14,052.021c	tasmān manyuparītas tvāṃ śapsyāmi madhusūdana<BR>
14,052.022a	tvayā hi śaktena satā mithyācāreṇa mādhava<BR>
14,052.022c	upacīrṇāḥ kuruśreṣṭhā yas tv etān samupekṣathāḥ<BR>
14,052.023	vāsudeva uvāca<BR>
14,052.023a	śṛṇu me vistareṇedaṃ yad vakṣye bhṛgunandana<BR>
14,052.023c	gṛhāṇānunayaṃ cāpi tapasvī hy asi bhārgava<BR>
14,052.024a	śrutvā tvam etad adhyātmaṃ muñcethāḥ śāpam adya vai<BR>
14,052.024c	na ca māṃ tapasālpena śakto 'bhibhavituṃ pumān<BR>
14,052.025a	na ca te tapaso nāśam icchāmi japatāṃ vara<BR>
14,052.025c	tapas te sumahad dīptaṃ guravaś cāpi toṣitāḥ<BR>
14,052.026a	kaumāraṃ brahmacaryaṃ te jānāmi dvijasattama<BR>
14,052.026c	duḥkhārjitasya tapasas tasmān necchāmi te vyayam<BR>
14,053.001	uttaṅka uvāca<BR>
14,053.001a	brūhi keśava tattvena tvam adhyātmam aninditam<BR>
14,053.001c	śrutvā śreyo 'bhidhāsyāmi śāpaṃ vā te janārdana<BR>
14,053.002	vāsudeva uvāca<BR>
14,053.002a	tamo rajaś ca sattvaṃ ca viddhi bhāvān madāśrayān<BR>
14,053.002b*0107_01	sthitisṛṣṭilayādhyakṣo viṣṇubrahmeśasaṃjñitaḥ<BR>
14,053.002b*0107_02	kadā cit tamasā rudro viṣṇuḥ sattvaguṇe sthitaḥ<BR>
14,053.002b*0107_03	rajasy api tathā brahmā guṇād anyaguṇānugau<BR>
14,053.002b*0107_04	praṇavātmā ca śabdādīṃs triguṇātmā carācaram<BR>
14,053.002c	tathā rudrān vasūṃś cāpi viddhi matprabhavān dvija<BR>
14,053.003a	mayi sarvāṇi bhūtāni sarvabhūteṣu cāpy aham<BR>
14,053.003c	sthita ity abhijānīhi mā te 'bhūd atra saṃśayaḥ<BR>
14,053.004a	tathā daityagaṇān sarvān yakṣarākṣasapannagān<BR>
14,053.004c	gandharvāpsarasaś caiva viddhi matprabhavān dvija<BR>
14,053.004c*0108_01	**** **** yakṣagandharvarākṣasān<BR>
14,053.004c*0108_02	nāgān apsarasaś caiva<BR>
14,053.005a	sad asac caiva yat prāhur avyaktaṃ vyaktam eva ca<BR>
14,053.005c	akṣaraṃ ca kṣaraṃ caiva sarvam etan madātmakam<BR>
14,053.006a	ye cāśrameṣu vai dharmāś caturṣu vihitā mune<BR>
14,053.006c	daivāni caiva karmāṇi viddhi sarvaṃ madātmakam<BR>
14,053.007a	asac ca sadasac caiva yad viśvaṃ sadasataḥ param<BR>
14,053.007c	tataḥ paraṃ nāsti caiva devadevāt sanātanāt<BR>
14,053.008a	oṃkāraprabhavān vedān viddhi māṃ tvaṃ bhṛgūdvaha<BR>
14,053.008c	yūpaṃ somaṃ tathaiveha tridaśāpyāyanaṃ makhe<BR>
14,053.009a	hotāram api havyaṃ ca viddhi māṃ bhṛgunandana<BR>
14,053.009c	adhvaryuḥ kalpakaś cāpi haviḥ paramasaṃskṛtam<BR>
14,053.010a	udgātā cāpi māṃ stauti gītaghoṣair mahādhvare<BR>
14,053.010c	prāyaścitteṣu māṃ brahmañ śāntimaṅgalavācakāḥ<BR>
14,053.010e	stuvanti viśvakarmāṇaṃ satataṃ dvijasattamāḥ<BR>
14,053.011a	viddhi mahyaṃ sutaṃ dharmam agrajaṃ dvijasattama<BR>
14,053.011c	mānasaṃ dayitaṃ vipra sarvabhūtadayātmakam<BR>
14,053.012a	tatrāhaṃ vartamānaiś ca nivṛttaiś caiva mānavaiḥ<BR>
14,053.012c	bahvīḥ saṃsaramāṇo vai yonīr hi dvijasattama<BR>
14,053.013a	dharmasaṃrakṣaṇārthāya dharmasaṃsthāpanāya ca<BR>
14,053.013c	tais tair veṣaiś ca rūpaiś ca triṣu lokeṣu bhārgava<BR>
14,053.014a	ahaṃ viṣṇur ahaṃ brahmā śakro 'tha prabhavāpyayaḥ<BR>
14,053.014c	bhūtagrāmasya sarvasya sraṣṭā saṃhāra eva ca<BR>
14,053.015a	adharme vartamānānāṃ sarveṣām aham apy uta<BR>
14,053.015c	dharmasya setuṃ badhnāmi calite calite yuge<BR>
14,053.015e	tās tā yonīḥ praviśyāhaṃ prajānāṃ hitakāmyayā<BR>
14,053.016a	yadā tv ahaṃ devayonau vartāmi bhṛgunandana<BR>
14,053.016c	tadāhaṃ devavat sarvam ācarāmi na saṃśayaḥ<BR>
14,053.017a	yadā gandharvayonau tu vartāmi bhṛgunandana<BR>
14,053.017c	tadā gandharvavac ceṣṭāḥ sarvāś ceṣṭāmi bhārgava<BR>
14,053.018a	nāgayonau yadā caiva tadā vartāmi nāgavat<BR>
14,053.018c	yakṣarākṣasayonīś ca yathāvad vicarāmy aham<BR>
14,053.019a	mānuṣye vartamāne tu kṛpaṇaṃ yācitā mayā<BR>
14,053.019c	na ca te jātasaṃmohā vaco gṛhṇanti me hitam<BR>
14,053.020a	bhayaṃ ca mahad uddiśya trāsitāḥ kuravo mayā<BR>
14,053.020c	kruddheva bhūtvā ca punar yathāvad anudarśitāḥ<BR>
14,053.021a	te 'dharmeṇeha saṃyuktāḥ parītāḥ kāladharmaṇā<BR>
14,053.021c	dharmeṇa nihatā yuddhe gatāḥ svargaṃ na saṃśayaḥ<BR>
14,053.022a	lokeṣu pāṇḍavāś caiva gatāḥ khyātiṃ dvijottama<BR>
14,053.022c	etat te sarvam ākhyātaṃ yan māṃ tvaṃ paripṛcchasi<BR>
14,054.001	uttaṅka uvāca<BR>
14,054.001a	abhijānāmi jagataḥ kartāraṃ tvāṃ janārdana<BR>
14,054.001c	nūnaṃ bhavatprasādo 'yam iti me nāsti saṃśayaḥ<BR>
14,054.002a	cittaṃ ca suprasannaṃ me tvadbhāvagatam acyuta<BR>
14,054.002c	vinivṛttaś ca me kopa iti viddhi paraṃtapa<BR>
14,054.003a	yadi tv anugrahaṃ kaṃ cit tvatto 'rho 'haṃ janārdana<BR>
14,054.003c	draṣṭum icchāmi te rūpam aiśvaraṃ tan nidarśaya<BR>
14,054.004	vaiśaṃpāyana uvāca<BR>
14,054.004a	tataḥ sa tasmai prītātmā darśayām āsa tad vapuḥ<BR>
14,054.004c	śāśvataṃ vaiṣṇavaṃ dhīmān dadṛśe yad dhanaṃjayaḥ<BR>
14,054.005a	sa dadarśa mahātmānaṃ viśvarūpaṃ mahābhujam<BR>
14,054.005a*0109_01	**** **** vaiṣṇavaṃ rūpam uttamam<BR>
14,054.005a*0109_02	sumahat tejasā yuktaṃ<BR>
14,054.005b*0110_01	sahasrasūryapratimaṃ dīptimat pāvakopamam<BR>
14,054.005b*0110_02	sarvam ākāśam āvṛtya tiṣṭhantaṃ viśvatomukham<BR>
14,054.005b*0110_03	tad dṛṣṭvā paramaṃ rūpaṃ viṣṇor vaiṣṇavam adbhutam<BR>
14,054.005c	vismayaṃ ca yayau vipras tad dṛṣṭvā rūpam aiśvaram<BR>
14,054.006	uttaṅka uvāca<BR>
14,054.006*0111_01	namo namas te sarvātman nārāyaṇa parātpara<BR>
14,054.006*0111_02	paramātman padmanābha puṇḍarīkākṣa mādhava<BR>
14,054.006*0111_03	hiraṇyagarbharūpāya saṃsārottāraṇāya ca<BR>
14,054.006*0111_04	puruṣāya purāṇāya cāntaryāmāya te namaḥ<BR>
14,054.006*0111_05	avidyātimirādityaṃ bhavavyādhimahauṣadham<BR>
14,054.006*0111_06	saṃsārārṇavapāraṃ tvāṃ praṇamāmi gatir bhava<BR>
14,054.006*0111_07	sarvavedaikavedyāya sarvadevamayāya ca<BR>
14,054.006*0111_08	vāsudevāya nityāya namo bhaktipriyāya te<BR>
14,054.006*0111_09	dayayā duḥkhamohān māṃ samuddhartum ihārhasi<BR>
14,054.006*0111_10	karmabhir bahubhiḥ pāpair baddhaṃ pāhi janārdana<BR>
14,054.006a	viśvakarman namas te 'stu yasya te rūpam īdṛśam<BR>
14,054.006c	padbhyāṃ te pṛthivī vyāptā śirasā cāvṛtaṃ nabhaḥ<BR>
14,054.007a	dyāvāpṛthivyor yan madhyaṃ jaṭhareṇa tad āvṛtam<BR>
14,054.007c	bhujābhyām āvṛtāś cāśās tvam idaṃ sarvam acyuta<BR>
14,054.008a	saṃharasva punar deva rūpam akṣayyam uttamam<BR>
14,054.008c	punas tvāṃ svena rūpeṇa draṣṭum icchāmi śāśvatam<BR>
14,054.009	vaiśaṃpāyana uvāca<BR>
14,054.009*0112_01	muniṃ vitrastamanasaṃ dṛṣṭvā kṛṣṇo mahāmanāḥ<BR>
14,054.009*0112_02	manasā suprasannena prīyamāṇo janārdanaḥ<BR>
14,054.009a	tam uvāca prasannātmā govindo janamejaya<BR>
14,054.009c	varaṃ vṛṇīṣveti tadā tam uttaṅko 'bravīd idam<BR>
14,054.010a	paryāpta eṣa evādya varas tvatto mahādyute<BR>
14,054.010c	yat te rūpam idaṃ kṛṣṇa paśyāmi prabhavāpyayam<BR>
14,054.011a	tam abravīt punaḥ kṛṣṇo mā tvam atra vicāraya<BR>
14,054.011c	avaśyam etat kartavyam amoghaṃ darśanaṃ mama<BR>
14,054.012	uttaṅka uvāca<BR>
14,054.012a	avaśyakaraṇīyaṃ vai yady etan manyase vibho<BR>
14,054.012c	toyam icchāmi yatreṣṭaṃ maruṣv etad dhi durlabham<BR>
14,054.013	vaiśaṃpāyana uvāca<BR>
14,054.013a	tataḥ saṃhṛtya tat tejaḥ provācottaṅkam īśvaraḥ<BR>
14,054.013c	eṣṭavye sati cintyo 'ham ity uktvā dvārakāṃ yayau<BR>
14,054.014a	tataḥ kadā cid bhagavān uttaṅkas toyakāṅkṣayā<BR>
14,054.014c	tṛṣitaḥ paricakrāma marau sasmāra cācyutam<BR>
14,054.015a	tato digvāsasaṃ dhīmān mātaṅgaṃ malapaṅkinam<BR>
14,054.015c	apaśyata marau tasmiñ śvayūthaparivāritam<BR>
14,054.016a	bhīṣaṇaṃ baddhanistriṃśaṃ bāṇakārmukadhāriṇam<BR>
14,054.016c	tasyādhaḥ srotaso 'paśyad vāri bhūri dvijottamaḥ<BR>
14,054.017a	smarann eva ca taṃ prāha mātaṅgaḥ prahasann iva<BR>
14,054.017c	ehy uttaṅka pratīcchasva matto vāri bhṛgūdvaha<BR>
14,054.017e	kṛpā hi me sumahatī tvāṃ dṛṣṭvā tṛṭsamāhatam<BR>
14,054.018a	ity uktas tena sa munis tat toyaṃ nābhyanandata<BR>
14,054.018c	cikṣepa ca sa taṃ dhīmān vāgbhir ugrābhir acyutam<BR>
14,054.019a	punaḥ punaś ca mātaṅgaḥ pibasveti tam abravīt<BR>
14,054.019c	na cāpibat sa sakrodhaḥ kṣubhitenāntarātmanā<BR>
14,054.020a	sa tathā niścayāt tena pratyākhyāto mahātmanā<BR>
14,054.020c	śvabhiḥ saha mahārāja tatraivāntaradhīyata<BR>
14,054.021a	uttaṅkas taṃ tathā dṛṣṭvā tato vrīḍitamānasaḥ<BR>
14,054.021c	mene pralabdham ātmānaṃ kṛṣṇenāmitraghātinā<BR>
14,054.022a	atha tenaiva mārgeṇa śaṅkhacakragadādharaḥ<BR>
14,054.022c	ājagāma mahābāhur uttaṅkaś cainam abravīt<BR>
14,054.023a	na yuktaṃ tādṛśaṃ dātuṃ tvayā puruṣasattama<BR>
14,054.023c	salilaṃ vipramukhyebhyo mātaṅgasrotasā vibho<BR>
14,054.024a	ity uktavacanaṃ dhīmān mahābuddhir janārdanaḥ<BR>
14,054.024c	uttaṅkaṃ ślakṣṇayā vācā sāntvayann idam abravīt<BR>
14,054.025a	yādṛśeneha rūpeṇa yogyaṃ dātuṃ vṛtena vai<BR>
14,054.025c	tādṛśaṃ khalu me dattaṃ tvaṃ tu tan nāvabudhyase<BR>
14,054.026a	mayā tvadartham ukto hi vajrapāṇiḥ puraṃdaraḥ<BR>
14,054.026c	uttaṅkāyāmṛtaṃ dehi toyarūpam iti prabhuḥ<BR>
14,054.027a	sa mām uvāca devendro na martyo 'martyatāṃ vrajet<BR>
14,054.027c	anyam asmai varaṃ dehīty asakṛd bhṛgunandana<BR>
14,054.028a	amṛtaṃ deyam ity eva mayoktaḥ sa śacīpatiḥ<BR>
14,054.028c	sa māṃ prasādya devendraḥ punar evedam abravīt<BR>
14,054.029a	yadi deyam avaśyaṃ vai mātaṅgo 'haṃ mahādyute<BR>
14,054.029c	bhūtvāmṛtaṃ pradāsyāmi bhārgavāya mahātmane<BR>
14,054.030a	yady evaṃ pratigṛhṇāti bhārgavo 'mṛtam adya vai<BR>
14,054.030c	pradātum eṣa gacchāmi bhārgavāyāmṛtaṃ prabho<BR>
14,054.030e	pratyākhyātas tv ahaṃ tena na dadyām iti bhārgava<BR>
14,054.031a	sa tathā samayaṃ kṛtvā tena rūpeṇa vāsavaḥ<BR>
14,054.031b*0113_01	sa tathā tena rūpeṇa vāsavas tvām upāgataḥ<BR>
14,054.031c	upasthitas tvayā cāpi pratyākhyāto 'mṛtaṃ dadat<BR>
14,054.031e	caṇḍālarūpī bhagavān sumahāṃs te vyatikramaḥ<BR>
14,054.032a	yat tu śakyaṃ mayā kartuṃ bhūya eva tavepsitam<BR>
14,054.032c	toyepsāṃ tava durdharṣa kariṣye saphalām aham<BR>
14,054.033a	yeṣv ahaḥsu tava brahman salilecchā bhaviṣyati<BR>
14,054.033c	tadā marau bhaviṣyanti jalapūrṇāḥ payodharāḥ<BR>
14,054.034a	rasavac ca pradāsyanti te toyaṃ bhṛgunandana<BR>
14,054.034c	uttaṅkameghā ity uktāḥ khyātiṃ yāsyanti cāpi te<BR>
14,054.035a	ity uktaḥ prītimān vipraḥ kṛṣṇena sa babhūva ha<BR>
14,054.035c	adyāpy uttaṅkameghāś ca marau varṣanti bhārata<BR>
14,055.001	janamejaya uvāca<BR>
14,055.001a	uttaṅkaḥ kena tapasā saṃyuktaḥ sumahātapāḥ<BR>
14,055.001c	yaḥ śāpaṃ dātukāmo 'bhūd viṣṇave prabhaviṣṇave<BR>
14,055.002	vaiśaṃpāyana uvāca<BR>
14,055.002a	uttaṅko mahatā yuktas tapasā janamejaya<BR>
14,055.002c	gurubhaktaḥ sa tejasvī nānyaṃ kaṃ cid apūjayat<BR>
14,055.003a	sarveṣām ṛṣiputrāṇām eṣa cāsīn manorathaḥ<BR>
14,055.003c	auttaṅkīṃ guruvṛttiṃ vai prāpnuyām iti bhārata<BR>
14,055.004a	gautamasya tu śiṣyāṇāṃ bahūnāṃ janamejaya<BR>
14,055.004c	uttaṅke 'bhyadhikā prītiḥ snehaś caivābhavat tadā<BR>
14,055.005a	sa tasya damaśaucābhyāṃ vikrāntena ca karmaṇā<BR>
14,055.005c	samyak caivopacāreṇa gautamaḥ prītimān abhūt<BR>
14,055.006a	atha śiṣyasahasrāṇi samanujñāya gautamaḥ<BR>
14,055.006c	uttaṅkaṃ parayā prītyā nābhyanujñātum aicchata<BR>
14,055.007a	taṃ krameṇa jarā tāta pratipede mahāmunim<BR>
14,055.007c	na cānvabudhyata tadā sa munir guruvatsalaḥ<BR>
14,055.008a	tataḥ kadā cid rājendra kāṣṭhāny ānayituṃ yayau<BR>
14,055.008c	uttaṅkaḥ kāṣṭhabhāraṃ ca mahāntaṃ samupānayat<BR>
14,055.009a	sa tu bhārābhibhūtātmā kāṣṭhabhāram ariṃdama<BR>
14,055.009c	niṣpipeṣa kṣitau rājan pariśrānto bubhukṣitaḥ<BR>
14,055.010a	tasya kāṣṭhe vilagnābhūj jaṭā rūpyasamaprabhā<BR>
14,055.010c	tataḥ kāṣṭhaiḥ saha tadā papāta dharaṇītale<BR>
14,055.011a	tataḥ sa bhāraniṣpiṣṭaḥ kṣudhāviṣṭaś ca bhārgavaḥ<BR>
14,055.011c	dṛṣṭvā tāṃ vayaso 'vasthāṃ rurodārtasvaraṃ tadā<BR>
14,055.012a	tato gurusutā tasya padmapatranibhekṣaṇā<BR>
14,055.012c	jagrāhāśrūṇi suśroṇī kareṇa pṛthulocanā<BR>
14,055.012e	pitur niyogād dharmajñā śirasāvanatā tadā<BR>
14,055.013a	tasyā nipetatur dagdhau karau tair aśrubindubhiḥ<BR>
14,055.013c	na hi tān aśrupātān vai śaktā dhārayituṃ mahī<BR>
14,055.014a	gautamas tv abravīd vipram uttaṅkaṃ prītamānasaḥ<BR>
14,055.014c	kasmāt tāta tavādyeha śokottaram idaṃ manaḥ<BR>
14,055.014e	sa svairaṃ brūhi viprarṣe śrotum icchāmi te vacaḥ<BR>
14,055.015	uttaṅka uvāca<BR>
14,055.015a	bhavadgatena manasā bhavatpriyacikīrṣayā<BR>
14,055.015c	bhavadbhaktigateneha bhavadbhāvānugena ca<BR>
14,055.016a	jareyaṃ nāvabuddhā me nābhijñātaṃ sukhaṃ ca me<BR>
14,055.016c	śatavarṣoṣitaṃ hi tvaṃ na mām abhyanujānathāḥ<BR>
14,055.017a	bhavatā hy abhyanujñātāḥ śiṣyāḥ pratyavarā mayā<BR>
14,055.017c	upapannā dvijaśreṣṭha śataśo 'tha sahasraśaḥ<BR>
14,055.018	gautama uvāca<BR>
14,055.018a	tvatprītiyuktena mayā guruśuśrūṣayā tava<BR>
14,055.018c	vyatikrāman mahān kālo nāvabuddho dvijarṣabha<BR>
14,055.019a	kiṃ tv adya yadi te śraddhā gamanaṃ prati bhārgava<BR>
14,055.019c	anujñāṃ gṛhya mattas tvaṃ gṛhān gacchasva mā ciram<BR>
14,055.020	uttaṅka uvāca<BR>
14,055.020a	gurvarthaṃ kaṃ prayacchāmi brūhi tvaṃ dvijasattama<BR>
14,055.020c	tam upākṛtya gaccheyam anujñātas tvayā vibho<BR>
14,055.021	gautama uvāca<BR>
14,055.021a	dakṣiṇā paritoṣo vai gurūṇāṃ sadbhir ucyate<BR>
14,055.021c	tava hy ācarato brahmaṃs tuṣṭo 'haṃ vai na saṃśayaḥ<BR>
14,055.022a	itthaṃ ca parituṣṭaṃ māṃ vijānīhi bhṛgūdvaha<BR>
14,055.022c	yuvā ṣoḍaśavarṣo hi yad adya bhavitā bhavān<BR>
14,055.023a	dadāmi patnīṃ kanyāṃ ca svāṃ te duhitaraṃ dvija<BR>
14,055.023c	etām ṛte hi nānyā vai tvattejo 'rhati sevitum<BR>
14,055.024a	tatas tāṃ pratijagrāha yuvā bhūtvā yaśasvinīm<BR>
14,055.024c	guruṇā cābhyanujñāto gurupatnīm athābravīt<BR>
14,055.025a	kiṃ bhavatyai prayacchāmi gurvarthaṃ viniyuṅkṣva mām<BR>
14,055.025c	priyaṃ hi tava kāṅkṣāmi prāṇair api dhanair api<BR>
14,055.026a	yad durlabhaṃ hi loke 'smin ratnam atyadbhutaṃ bhavet<BR>
14,055.026c	tad ānayeyaṃ tapasā na hi me 'trāsti saṃśayaḥ<BR>
14,055.027	ahalyovāca<BR>
14,055.027a	parituṣṭāsmi te putra nityaṃ bhagavatā saha<BR>
14,055.027c	paryāptaye tad bhadraṃ te gaccha tāta yathecchakam<BR>
14,055.028	vaiśaṃpāyana uvāca<BR>
14,055.028a	uttaṅkas tu mahārāja punar evābravīd vacaḥ<BR>
14,055.028c	ājñāpayasva māṃ mātaḥ kartavyaṃ hi priyaṃ tava<BR>
14,055.029	ahalyovāca<BR>
14,055.029a	saudāsapatnyā vidite divye vai maṇikuṇḍale<BR>
14,055.029c	te samānaya bhadraṃ te gurvarthaḥ sukṛto bhavet<BR>
14,055.030a	sa tatheti pratiśrutya jagāma janamejaya<BR>
14,055.030c	gurupatnīpriyārthaṃ vai te samānayituṃ tadā<BR>
14,055.031a	sa jagāma tataḥ śīghram uttaṅko brāhmaṇarṣabhaḥ<BR>
14,055.031c	saudāsaṃ puruṣādaṃ vai bhikṣituṃ maṇikuṇḍale<BR>
14,055.032a	gautamas tv abravīt patnīm uttaṅko nādya dṛśyate<BR>
14,055.032c	iti pṛṣṭā tam ācaṣṭa kuṇḍalārthaṃ gataṃ tu vai<BR>
14,055.033a	tataḥ provāca patnīṃ sa na te samyag idaṃ kṛtam<BR>
14,055.033c	śaptaḥ sa pārthivo nūnaṃ brāhmaṇaṃ taṃ vadhiṣyati<BR>
14,055.034	ahalyovāca<BR>
14,055.034a	ajānantyā niyuktaḥ sa bhagavan brāhmaṇo 'dya me<BR>
14,055.034c	bhavatprasādān na bhayaṃ kiṃ cit tasya bhaviṣyati<BR>
14,055.035a	ity uktaḥ prāha tāṃ patnīm evam astv iti gautamaḥ<BR>
14,055.035c	uttaṅko 'pi vane śūnye rājānaṃ taṃ dadarśa ha<BR>
14,056.001	vaiśaṃpāyana uvāca<BR>
14,056.001a	sa taṃ dṛṣṭvā tathābhūtaṃ rājānaṃ ghoradarśanam<BR>
14,056.001c	dīrghaśmaśrudharaṃ nṝṇāṃ śoṇitena samukṣitam<BR>
14,056.002a	cakāra na vyathāṃ vipro rājā tv enam athābravīt<BR>
14,056.002c	pratyutthāya mahātejā bhayakartā yamopamaḥ<BR>
14,056.003a	diṣṭyā tvam asi kalyāṇa ṣaṣṭhe kāle mamāntikam<BR>
14,056.003c	bhakṣaṃ mṛgayamāṇasya saṃprāpto dvijasattama<BR>
14,056.004	uttaṅka uvāca<BR>
14,056.004a	rājan gurvarthinaṃ viddhi carantaṃ mām ihāgatam<BR>
14,056.004c	na ca gurvartham udyuktaṃ hiṃsyam āhur manīṣiṇaḥ<BR>
14,056.005	rājovāca<BR>
14,056.005a	ṣaṣṭhe kāle mamāhāro vihito dvijasattama<BR>
14,056.005c	na ca śakyaḥ samutsraṣṭuṃ kṣudhitena mayādya vai<BR>
14,056.006	uttaṅka uvāca<BR>
14,056.006a	evam astu mahārāja samayaḥ kriyatāṃ tu me<BR>
14,056.006c	gurvartham abhinirvartya punar eṣyāmi te vaśam<BR>
14,056.007a	saṃśrutaś ca mayā yo 'rtho gurave rājasattama<BR>
14,056.007c	tvadadhīnaḥ sa rājendra taṃ tvā bhikṣe nareśvara<BR>
14,056.008a	dadāsi vipramukhyebhyas tvaṃ hi ratnāni sarvaśaḥ<BR>
14,056.008c	dātā tvaṃ ca naravyāghra pātrabhūtaḥ kṣitāv iha<BR>
14,056.008e	pātraṃ pratigrahe cāpi viddhi māṃ nṛpasattama<BR>
14,056.009a	upākṛtya guror arthaṃ tvadāyattam ariṃdama<BR>
14,056.009c	samayeneha rājendra punar eṣyāmi te vaśam<BR>
14,056.010a	satyaṃ te pratijānāmi nātra mithyāsti kiṃ cana<BR>
14,056.010c	anṛtaṃ noktapūrvaṃ me svaireṣv api kuto 'nyathā<BR>
14,056.011	saudāsa uvāca<BR>
14,056.011a	yadi mattas tvadāyatto gurvarthaḥ kṛta eva saḥ<BR>
14,056.011c	yadi cāsmi pratigrāhyaḥ sāṃprataṃ tad bravīhi me<BR>
14,056.012	uttaṅka uvāca<BR>
14,056.012a	pratigrāhyo mato me tvaṃ sadaiva puruṣarṣabha<BR>
14,056.012c	so 'haṃ tvām anusaṃprāpto bhikṣituṃ maṇikuṇḍale<BR>
14,056.013	saudāsa uvāca<BR>
14,056.013a	patnyās te mama viprarṣe rucire maṇikuṇḍale<BR>
14,056.013c	varayārthaṃ tvam anyaṃ vai taṃ te dāsyāmi suvrata<BR>
14,056.014	uttaṅka uvāca<BR>
14,056.014a	alaṃ te vyapadeśena pramāṇaṃ yadi te vayam<BR>
14,056.014c	prayaccha kuṇḍale me tvaṃ satyavāg bhava pārthiva<BR>
14,056.015	vaiśaṃpāyana uvāca<BR>
14,056.015a	ity uktas tv abravīd rājā tam uttaṅkaṃ punar vacaḥ<BR>
14,056.015c	gaccha madvacanād devīṃ brūhi dehīti sattama<BR>
14,056.016a	saivam uktā tvayā nūnaṃ madvākyena śucismitā<BR>
14,056.016c	pradāsyati dvijaśreṣṭha kuṇḍale te na saṃśayaḥ<BR>
14,056.017	uttaṅka uvāca<BR>
14,056.017a	kva patnī bhavataḥ śakyā mayā draṣṭuṃ nareśvara<BR>
14,056.017c	svayaṃ vāpi bhavān patnīṃ kimarthaṃ nopasarpati<BR>
14,056.018	saudāsa uvāca<BR>
14,056.018a	drakṣyate tāṃ bhavān adya kasmiṃś cid vananirjhare<BR>
14,056.018c	ṣaṣṭhe kāle na hi mayā sā śakyā draṣṭum adya vai<BR>
14,056.019a	uttaṅkas tu tathoktaḥ sa jagāma bharatarṣabha<BR>
14,056.019c	madayantīṃ ca dṛṣṭvā so 'jñāpayat svaṃ prayojanam<BR>
14,056.020a	saudāsavacanaṃ śrutvā tataḥ sā pṛthulocanā<BR>
14,056.020c	pratyuvāca mahābuddhim uttaṅkaṃ janamejaya<BR>
14,056.021a	evam etan mahābrahman nānṛtaṃ vadase 'nagha<BR>
14,056.021c	abhijñānaṃ tu kiṃ cit tvaṃ samānetum ihārhasi<BR>
14,056.022a	ime hi divye maṇikuṇḍale me; devāś ca yakṣāś ca mahoragāś ca<BR>
14,056.022c	tais tair upāyaiḥ parihartukāmāś; chidreṣu nityaṃ paritarkayanti<BR>
14,056.023a	nikṣiptam etad bhuvi pannagās tu; ratnaṃ samāsādya parāmṛṣeyuḥ<BR>
14,056.023c	yakṣās tathocchiṣṭadhṛtaṃ surāś ca; nidrāvaśaṃ tvā paridharṣayeyuḥ<BR>
14,056.024a	chidreṣv eteṣu hi sadā hy adhṛṣyeṣu dvijarṣabha<BR>
14,056.024c	devarākṣasanāgānām apramattena dhāryate<BR>
14,056.025a	syandete hi divā rukmaṃ rātrau ca dvijasattama<BR>
14,056.025c	naktaṃ nakṣatratārāṇāṃ prabhām ākṣipya vartate<BR>
14,056.026a	ete hy āmucya bhagavan kṣutpipāsābhayaṃ kutaḥ<BR>
14,056.026c	viṣāgniśvāpadebhyaś ca bhayaṃ jātu na vidyate<BR>
14,056.027a	hrasvena caite āmukte bhavato hrasvake tadā<BR>
14,056.027c	anurūpeṇa cāmukte tatpramāṇe hi jāyataḥ<BR>
14,056.028a	evaṃvidhe mamaite vai kuṇḍale paramārcite<BR>
14,056.028c	triṣu lokeṣu vikhyāte tad abhijñānam ānaya<BR>
14,057.001	vaiśaṃpāyana uvāca<BR>
14,057.001a	sa mitrasaham āsādya tv abhijñānam ayācata<BR>
14,057.001c	tasmai dadāv abhijñānaṃ sa cekṣvākuvaras tadā<BR>
14,057.002	saudāsa uvāca<BR>
14,057.002a	na caivaiṣā gatiḥ kṣemyā na cānyā vidyate gatiḥ<BR>
14,057.002c	etan me matam ājñāya prayaccha maṇikuṇḍale<BR>
14,057.003	vaiśaṃpāyana uvāca<BR>
14,057.003a	ity uktas tām uttaṅkas tu bhartur vākyam athābravīt<BR>
14,057.003c	śrutvā ca sā tataḥ prādāt tasmai te maṇikuṇḍale<BR>
14,057.004a	avāpya kuṇḍale te tu rājānaṃ punar abravīt<BR>
14,057.004c	kim etad guhyavacanaṃ śrotum icchāmi pārthiva<BR>
14,057.005	saudāsa uvāca<BR>
14,057.005a	prajā nisargād viprān vai kṣatriyāḥ pūjayanti ha<BR>
14,057.005c	viprebhyaś cāpi bahavo doṣāḥ prādurbhavanti naḥ<BR>
14,057.006a	so 'haṃ dvijebhyaḥ praṇato viprād doṣam avāptavān<BR>
14,057.006c	gatim anyāṃ na paśyāmi madayantīsahāyavān<BR>
14,057.006c*0114_01	na cānyām api paśyāmi gatiṃ gatimatāṃ vara<BR>
14,057.006e	svargadvārasya gamane sthāne ceha dvijottama<BR>
14,057.007a	na hi rājñā viśeṣeṇa viruddhena dvijātibhiḥ<BR>
14,057.007c	śakyaṃ nṛloke saṃsthātuṃ pretya vā sukham edhitum<BR>
14,057.008a	tad iṣṭe te mayaivaite datte sve maṇikuṇḍale<BR>
14,057.008c	yaḥ kṛtas te 'dya samayaḥ saphalaṃ taṃ kuruṣva me<BR>
14,057.009	uttaṅka uvāca<BR>
14,057.009a	rājaṃs tatheha kartāsmi punar eṣyāmi te vaśam<BR>
14,057.009c	praśnaṃ tu kaṃ cit praṣṭuṃ tvāṃ vyavasiṣye paraṃtapa<BR>
14,057.010	saudāsa uvāca<BR>
14,057.010a	brūhi vipra yathākāmaṃ prativaktāsmi te vacaḥ<BR>
14,057.010c	chettāsmi saṃśayaṃ te 'dya na me 'trāsti vicāraṇā<BR>
14,057.011	uttaṅka uvāca<BR>
14,057.011a	prāhur vāksaṃgataṃ mitraṃ dharmanaipuṇyadarśinaḥ<BR>
14,057.011c	mitreṣu yaś ca viṣamaḥ stena ity eva taṃ viduḥ<BR>
14,057.012a	sa bhavān mitratām adya saṃprāpto mama pārthiva<BR>
14,057.012c	sa me buddhiṃ prayacchasva samāṃ buddhimatāṃ vara<BR>
14,057.013a	avāptārtho 'ham adyeha bhavāṃś ca puruṣādakaḥ<BR>
14,057.013c	bhavatsakāśam āgantuṃ kṣamaṃ mama na veti vā<BR>
14,057.014	saudāsa uvāca<BR>
14,057.014a	kṣamaṃ ced iha vaktavyaṃ mayā dvijavarottama<BR>
14,057.014c	matsamīpaṃ dvijaśreṣṭha nāgantavyaṃ kathaṃ cana<BR>
14,057.015a	evaṃ tava prapaśyāmi śreyo bhṛgukulodvaha<BR>
14,057.015c	āgacchato hi te vipra bhaven mṛtyur asaṃśayam<BR>
14,057.016	vaiśaṃpāyana uvāca<BR>
14,057.016a	ity uktaḥ sa tadā rājñā kṣamaṃ buddhimatā hitam<BR>
14,057.016c	samanujñāpya rājānam ahalyāṃ prati jagmivān<BR>
14,057.017a	gṛhītvā kuṇḍale divye gurupatnyāḥ priyaṃkaraḥ<BR>
14,057.017c	javena mahatā prāyād gautamasyāśramaṃ prati<BR>
14,057.018a	yathā tayo rakṣaṇaṃ ca madayantyābhibhāṣitam<BR>
14,057.018c	tathā te kuṇḍale baddhvā tathā kṛṣṇājine 'nayat<BR>
14,057.019a	sa kasmiṃś cit kṣudhāviṣṭaḥ phalabhārasamanvitam<BR>
14,057.019c	bilvaṃ dadarśa kasmiṃś cid āruroha kṣudhānvitaḥ<BR>
14,057.020a	śākhāsv āsajya tasyaiva kṛṣṇājinam ariṃdama<BR>
14,057.020b*0115_01	pātayām āsa bilvāni tadā sa dvijapuṃgavaḥ<BR>
14,057.020b*0115_02	atha pātayamānasya bilvāpahṛtacakṣuṣaḥ<BR>
14,057.020b*0115_03	nyapataṃs tāni bilvāni tasminn evājine vibho<BR>
14,057.020c	yasmiṃs te kuṇḍale baddhe tadā dvijavareṇa vai<BR>
14,057.020d*0116_01	bilvaprahārais tasyātha vyaśīryād bandhanaṃ tathā<BR>
14,057.020d*0116_02	sakuṇḍalaṃ tad ajinaṃ papāta sahasā taroḥ<BR>
14,057.021a	viśīrṇabandhane tasmin gate kṛṣṇājine mahīm<BR>
14,057.021c	apaśyad bhujagaḥ kaś cit te tatra maṇikuṇḍale<BR>
14,057.022a	airāvatakulotpannaḥ śīghro bhūtvā tadā sa vai<BR>
14,057.022c	vidaśyāsyena valmīkaṃ viveśātha sa kuṇḍale<BR>
14,057.023a	hriyamāṇe tu dṛṣṭvā sa kuṇḍale bhujagena ha<BR>
14,057.023c	papāta vṛkṣāt sodvego duḥkhāt paramakopanaḥ<BR>
14,057.024a	sa daṇḍakāṣṭham ādāya valmīkam akhanat tadā<BR>
14,057.024b*0117_01	ahāni triṃśad avyagraḥ pañca cānyāni bhārata<BR>
14,057.024c	krodhāmarṣābhitaptāṅgas tato vai dvijapuṃgavaḥ<BR>
14,057.025a	tasya vegam asahyaṃ tam asahantī vasuṃdharā<BR>
14,057.025c	daṇḍakāṣṭhābhinunnāṅgī cacāla bhṛśam āturā<BR>
14,057.026a	tataḥ khanata evātha viprarṣer dharaṇītalam<BR>
14,057.026c	nāgalokasya panthānaṃ kartukāmasya niścayāt<BR>
14,057.027a	rathena hariyuktena taṃ deśam upajagmivān<BR>
14,057.027c	vajrapāṇir mahātejā dadarśa ca dvijottamam<BR>
14,057.028a	sa tu taṃ brāhmaṇo bhūtvā tasya duḥkhena duḥkhitaḥ<BR>
14,057.028c	uttaṅkam abravīt tāta naitac chakyaṃ tvayeti vai<BR>
14,057.029a	ito hi nāgaloko vai yojanāni sahasraśaḥ<BR>
14,057.029b*0118_01	yatra te kuṇḍale nīte bhujagena dvijottama<BR>
14,057.029c	na daṇḍakāṣṭhasādhyaṃ ca manye kāryam idaṃ tava<BR>
14,057.030	uttaṅka uvāca<BR>
14,057.030a	nāgaloke yadi brahman na śakye kuṇḍale mayā<BR>
14,057.030c	prāptuṃ prāṇān vimokṣyāmi paśyatas te dvijottama<BR>
14,057.031a	yadā sa nāśakat tasya niścayaṃ kartum anyathā<BR>
14,057.031c	vajrapāṇis tadā daṇḍaṃ vajrāstreṇa yuyoja ha<BR>
14,057.032a	tato vajraprahārais tair dāryamāṇā vasuṃdharā<BR>
14,057.032c	nāgalokasya panthānam akaroj janamejaya<BR>
14,057.033a	sa tena mārgeṇa tadā nāgalokaṃ viveśa ha<BR>
14,057.033c	dadarśa nāgalokaṃ ca yojanāni sahasraśaḥ<BR>
14,057.034a	prākāranicayair divyair maṇimuktābhyalaṃkṛtaiḥ<BR>
14,057.034c	upapannaṃ mahābhāga śātakumbhamayais tathā<BR>
14,057.035a	vāpīḥ sphaṭikasopānā nadīś ca vimalodakāḥ<BR>
14,057.035c	dadarśa vṛkṣāṃś ca bahūn nānādvijagaṇāyutān<BR>
14,057.036a	tasya lokasya ca dvāraṃ dadarśa sa bhṛgūdvahaḥ<BR>
14,057.036c	pañcayojanavistāram āyataṃ śatayojanam<BR>
14,057.037a	nāgalokam uttaṅkas tu prekṣya dīno 'bhavat tadā<BR>
14,057.037c	nirāśaś cābhavat tāta kuṇḍalāharaṇe punaḥ<BR>
14,057.038a	tatra provāca turagas taṃ kṛṣṇaśvetavāladhiḥ<BR>
14,057.038c	tāmrāsyanetraḥ kauravya prajvalann iva tejasā<BR>
14,057.039a	dhamasvāpānam etan me tatas tvaṃ vipra lalpsyase<BR>
14,057.039c	airāvatasuteneha tavānīte hi kuṇḍale<BR>
14,057.040a	mā jugupsāṃ kṛthāḥ putra tvam atrārthe kathaṃ cana<BR>
14,057.040c	tvayaitad dhi samācīrṇaṃ gautamasyāśrame tadā<BR>
14,057.041	uttaṅka uvāca<BR>
14,057.041a	kathaṃ bhavantaṃ jānīyām upādhyāyāśramaṃ prati<BR>
14,057.041c	yan mayā cīrṇapūrvaṃ ca śrotum icchāmi tad dhy aham<BR>
14,057.042	aśva uvāca<BR>
14,057.042a	guror guruṃ māṃ jānīhi jvalitaṃ jātavedasam<BR>
14,057.042c	tvayā hy ahaṃ sadā vatsa guror arthe 'bhipūjitaḥ<BR>
14,057.043a	satataṃ pūjito vipra śucinā bhṛgunandana<BR>
14,057.043c	tasmāc chreyo vidhāsyāmi tavaivaṃ kuru mā ciram<BR>
14,057.044a	ity uktaḥ sa tathākārṣīd uttaṅkaś citrabhānunā<BR>
14,057.044c	ghṛtārciḥ prītimāṃś cāpi prajajvāla didhakṣayā<BR>
14,057.045a	tato 'sya romakūpebhyo dhmāyamānasya bhārata<BR>
14,057.045c	ghanaḥ prādurabhūd dhūmo nāgalokabhayāvahaḥ<BR>
14,057.046a	tena dhūmena sahasā vardhamānena bhārata<BR>
14,057.046c	nāgaloke mahārāja na prajñāyata kiṃ cana<BR>
14,057.047a	hāhākṛtam abhūt sarvam airāvataniveśanam<BR>
14,057.047c	vāsukipramukhānāṃ ca nāgānāṃ janamejaya<BR>
14,057.048a	na prakāśanta veśmāni dhūmaruddhāni bhārata<BR>
14,057.048c	nīhārasaṃvṛtānīva vanāni girayas tathā<BR>
14,057.049a	te dhūmaraktanayanā vahnitejobhitāpitāḥ<BR>
14,057.049c	ājagmur niścayaṃ jñātuṃ bhārgavasyātitejasaḥ<BR>
14,057.050a	śrutvā ca niścayaṃ tasya maharṣes tigmatejasaḥ<BR>
14,057.050c	saṃbhrāntamanasaḥ sarve pūjāṃ cakrur yathāvidhi<BR>
14,057.051a	sarve prāñjalayo nāgā vṛddhabālapurogamāḥ<BR>
14,057.051c	śirobhiḥ praṇipatyocuḥ prasīda bhagavann iti<BR>
14,057.052a	prasādya brāhmaṇaṃ te tu pādyam arghyaṃ nivedya ca<BR>
14,057.052c	prāyacchan kuṇḍale divye pannagāḥ paramārcite<BR>
14,057.053a	tataḥ saṃpūjito nāgais tatrottaṅkaḥ pratāpavān<BR>
14,057.053c	agniṃ pradakṣiṇaṃ kṛtvā jagāma gurusadma tat<BR>
14,057.054a	sa gatvā tvarito rājan gautamasya niveśanam<BR>
14,057.054c	prāyacchat kuṇḍale divye gurupatnyai tadānagha<BR>
14,057.054d*0119_01	vāsukipramukhānāṃ ca nāgānāṃ janamejaya<BR>
14,057.054d*0119_02	sarvaṃ śaśaṃsa gurave yathāvad dvijasattamaḥ<BR>
14,057.055a	evaṃ mahātmanā tena trīṃl lokāñ janamejaya<BR>
14,057.055c	parikramyāhṛte divye tatas te maṇikuṇḍale<BR>
14,057.056a	evaṃprabhāvaḥ sa munir uttaṅko bharatarṣabha<BR>
14,057.056c	pareṇa tapasā yukto yan māṃ tvaṃ paripṛcchasi<BR>
14,058.001	janamejaya uvāca<BR>
14,058.001a	uttaṅkāya varaṃ dattvā govindo dvijasattama<BR>
14,058.001c	ata ūrdhvaṃ mahābāhuḥ kiṃ cakāra mahāyaśāḥ<BR>
14,058.002	vaiśaṃpāyana uvāca<BR>
14,058.002a	dattvā varam uttaṅkāya prāyāt sātyakinā saha<BR>
14,058.002c	dvārakām eva govindaḥ śīghravegair mahāhayaiḥ<BR>
14,058.003a	sarāṃsi ca nadīś caiva vanāni vividhāni ca<BR>
14,058.003c	atikramya sasādātha ramyāṃ dvāravatīṃ purīm<BR>
14,058.004a	vartamāne mahārāja mahe raivatakasya ca<BR>
14,058.004c	upāyāt puṇḍarīkākṣo yuyudhānānugas tadā<BR>
14,058.005a	alaṃkṛtas tu sa girir nānārūpavicitritaiḥ<BR>
14,058.005c	babhau rukmamayaiḥ kāśaiḥ sarvataḥ puruṣarṣabha<BR>
14,058.006a	kāñcanasragbhir agryābhiḥ sumanobhis tathaiva ca<BR>
14,058.006c	vāsobhiś ca mahāśailaḥ kalpavṛkṣaiś ca sarvaśaḥ<BR>
14,058.007a	dīpavṛkṣaiś ca sauvarṇair abhīkṣṇam upaśobhitaḥ<BR>
14,058.007c	guhānirjharadeśeṣu divābhūto babhūva ha<BR>
14,058.008a	patākābhir vicitrābhiḥ saghaṇṭābhiḥ samantataḥ<BR>
14,058.008c	puṃbhiḥ strībhiś ca saṃghuṣṭaḥ pragīta iva cābhavat<BR>
14,058.008e	atīva prekṣaṇīyo 'bhūn merur munigaṇair iva<BR>
14,058.009a	mattānāṃ hṛṣṭarūpāṇāṃ strīṇāṃ puṃsāṃ ca bhārata<BR>
14,058.009c	gāyatāṃ parvatendrasya divaspṛg iva nisvanaḥ<BR>
14,058.010a	pramattamattasaṃmattakṣveḍitotkṛṣṭasaṃkulā<BR>
14,058.010c	tathā kilakilāśabdair bhūr abhūt sumanoharā<BR>
14,058.011a	vipaṇāpaṇavān ramyo bhakṣyabhojyavihāravān<BR>
14,058.011c	vastramālyotkarayuto vīṇāveṇumṛdaṅgavān<BR>
14,058.011d*0120_01	mālyotkarayuto vīṇāveṇuśaṅkhamṛdaṅgavān<BR>
14,058.012a	surāmaireyamiśreṇa bhakṣyabhojyena caiva ha<BR>
14,058.012c	dīnāndhakṛpaṇādibhyo dīyamānena cāniśam<BR>
14,058.012e	babhau paramakalyāṇo mahas tasya mahāgireḥ<BR>
14,058.013a	puṇyāvasathavān vīra puṇyakṛdbhir niṣevitaḥ<BR>
14,058.013c	vihāro vṛṣṇivīrāṇāṃ mahe raivatakasya ha<BR>
14,058.013e	sa nago veśmasaṃkīrṇo devaloka ivābabhau<BR>
14,058.014a	tadā ca kṛṣṇasāṃnidhyam āsādya bharatarṣabha<BR>
14,058.014b*0121_01	stuvanty antarhitā devā gandharvāś ca saharṣibhiḥ<BR>
14,058.014b*0121_02	sādhakaḥ sarvadharmāṇām asurāṇāṃ vināśakaḥ<BR>
14,058.014b*0121_03	tvaṃ sraṣṭā sṛjyam ādhāraṃ kāraṇaṃ dharmavedavit<BR>
14,058.014b*0121_04	tvayā yat kriyate deva na jānīmo 'tra māyayā<BR>
14,058.014b*0121_05	kevalaṃ tv abhijānīmaḥ śaraṇaṃ parameśvaram<BR>
14,058.014b*0121_06	brahmādīnāṃ ca govinda saṃnidhyaṃ śaraṇaṃ namaḥ<BR>
14,058.014b*0121_07	iti stute mānuṣaiś ca pūjite devakīsute<BR>
14,058.014c	śakrasadmapratīkāśo babhūva sa hi śailarāṭ<BR>
14,058.015a	tataḥ saṃpūjyamānaḥ sa viveśa bhavanaṃ śubham<BR>
14,058.015c	govindaḥ sātyakiś caiva jagāma bhavanaṃ svakam<BR>
14,058.016a	viveśa ca sa hṛṣṭātmā cirakālapravāsakaḥ<BR>
14,058.016c	kṛtvā nasukaraṃ karma dānaveṣv iva vāsavaḥ<BR>
14,058.017a	upayātaṃ tu vārṣṇeyaṃ bhojavṛṣṇyandhakās tadā<BR>
14,058.017c	abhyagacchan mahātmānaṃ devā iva śatakratum<BR>
14,058.018a	sa tān abhyarcya medhāvī pṛṣṭvā ca kuśalaṃ tadā<BR>
14,058.018b*0122_01	jaharṣa dhīmān dhīmadbhiḥ pravṛttaḥ sa mudāyutaḥ<BR>
14,058.018b*0123_01	dṛṣṭvā samāgataṃ kṛṣṇaṃ snehena muśalāyudhaḥ<BR>
14,058.018b*0123_02	vanamālī halī rāmaḥ paryaṣvajata keśavam<BR>
14,058.018b*0123_03	kṛṣṇo 'pi bhrātaraṃ rāmaṃ yatnāt samabhivādya ca<BR>
14,058.018c	abhyavādayata prītaḥ pitaraṃ mātaraṃ tathā<BR>
14,058.019a	tābhyāṃ ca saṃpariṣvaktaḥ sāntvitaś ca mahābhujaḥ<BR>
14,058.019c	upopaviṣṭas taiḥ sarvair vṛṣṇibhiḥ parivāritaḥ<BR>
14,058.020a	sa viśrānto mahātejāḥ kṛtapādāvasecanaḥ<BR>
14,058.020c	kathayām āsa taṃ kṛṣṇaḥ pṛṣṭaḥ pitrā mahāhavam<BR>
14,059.001	vasudeva uvāca<BR>
14,059.001a	śrutavān asmi vārṣṇeya saṃgrāmaṃ paramādbhutam<BR>
14,059.001c	narāṇāṃ vadatāṃ putra kathodghāteṣu nityaśaḥ<BR>
14,059.002a	tvaṃ tu pratyakṣadarśī ca kāryajñaś ca mahābhuja<BR>
14,059.002c	tasmāt prabrūhi saṃgrāmaṃ yāthātathyena me 'nagha<BR>
14,059.003a	yathā tad abhavad yuddhaṃ pāṇḍavānāṃ mahātmanām<BR>
14,059.003c	bhīṣmakarṇakṛpadroṇaśalyādibhir anuttamam<BR>
14,059.004a	anyeṣāṃ kṣatriyāṇāṃ ca kṛtāstrāṇām anekaśaḥ<BR>
14,059.004c	nānāveṣākṛtimatāṃ nānādeśanivāsinām<BR>
14,059.005a	ity uktaḥ puṇḍarīkākṣaḥ pitrā mātus tadantike<BR>
14,059.005c	śaśaṃsa kuruvīrāṇāṃ saṃgrāme nidhanaṃ yathā<BR>
14,059.006	vāsudeva uvāca<BR>
14,059.006a	atyadbhutāni karmāṇi kṣatriyāṇāṃ mahātmanām<BR>
14,059.006c	bahulatvān na saṃkhyātuṃ śakyāny abdaśatair api<BR>
14,059.007a	prādhānyatas tu gadataḥ samāsenaiva me śṛṇu<BR>
14,059.007c	karmāṇi pṛthivīśānāṃ yathāvad amaradyute<BR>
14,059.008a	bhīṣmaḥ senāpatir abhūd ekādaśacamūpatiḥ<BR>
14,059.008c	kauravyaḥ kauraveyāṇāṃ devānām iva vāsavaḥ<BR>
14,059.009a	śikhaṇḍī pāṇḍuputrāṇāṃ netā saptacamūpatiḥ<BR>
14,059.009c	babhūva rakṣito dhīmān dhīmatā savyasācinā<BR>
14,059.010a	teṣāṃ tad abhavad yuddhaṃ daśāhāni mahātmanām<BR>
14,059.010c	kurūṇāṃ pāṇḍavānāṃ ca sumahad romaharṣaṇam<BR>
14,059.011a	tataḥ śikhaṇḍī gāṅgeyam ayudhyantaṃ mahāhave<BR>
14,059.011b*0124_01	ayudhyamānaṃ gāṅgeyaṃ śikhaṇḍī taṃ mahādyutim<BR>
14,059.011c	jaghāna bahubhir bāṇaiḥ saha gāṇḍīvadhanvanā<BR>
14,059.012a	akarot sa tataḥ kālaṃ śaratalpagato muniḥ<BR>
14,059.012c	ayanaṃ dakṣiṇaṃ hitvā saṃprāpte cottarāyaṇe<BR>
14,059.013a	tataḥ senāpatir abhūd droṇo 'straviduṣāṃ varaḥ<BR>
14,059.013c	pravīraḥ kauravendrasya kāvyo daityapater iva<BR>
14,059.014a	akṣauhiṇībhiḥ śiṣṭābhir navabhir dvijasattamaḥ<BR>
14,059.014c	saṃvṛtaḥ samaraślāghī guptaḥ kṛpavṛṣādibhiḥ<BR>
14,059.014d*0125_01	kṛtvā vyūhaṃ mahāyuddhe pātayitvā mahārathān<BR>
14,059.014d*0125_02	antakapratimaś cogro rātriyuddhe dahan prajāḥ<BR>
14,059.015a	dhṛṣṭadyumnas tv abhūn netā pāṇḍavānāṃ mahāstravit<BR>
14,059.015c	gupto bhīmena tejasvī mitreṇa varuṇo yathā<BR>
14,059.016a	pañcasenāparivṛto droṇaprepsur mahāmanāḥ<BR>
14,059.016c	pitur nikārān saṃsmṛtya raṇe karmākaron mahat<BR>
14,059.017a	tasmiṃs te pṛthivīpālā droṇapārṣatasaṃgare<BR>
14,059.017c	nānādigāgatā vīrāḥ prāyaśo nidhanaṃ gatāḥ<BR>
14,059.018a	dināni pañca tad yuddham abhūt paramadāruṇam<BR>
14,059.018c	tato droṇaḥ pariśrānto dhṛṣṭadyumnavaśaṃ gataḥ<BR>
14,059.019a	tataḥ senāpatir abhūt karṇo dauryodhane bale<BR>
14,059.019c	akṣauhiṇībhiḥ śiṣṭābhir vṛtaḥ pañcabhir āhave<BR>
14,059.020a	tisras tu pāṇḍuputrāṇāṃ camvo bībhatsupālitāḥ<BR>
14,059.020c	hatapravīrabhūyiṣṭhā babhūvuḥ samavasthitāḥ<BR>
14,059.021a	tataḥ pārthaṃ samāsādya pataṃga iva pāvakam<BR>
14,059.021c	pañcatvam agamat sautir dvitīye 'hani dāruṇe<BR>
14,059.021d*0126_01	dvitīye 'hani sa tadā phalgunena nipātitaḥ<BR>
14,059.021d*0127_01	pratāpya pāṇḍavān sarvān pāñcālān astratejasā<BR>
14,059.021d*0127_02	saputraḥ samare karṇaḥ saṃśāntaḥ pārthatejasā<BR>
14,059.022a	hate karṇe tu kauravyā nirutsāhā hataujasaḥ<BR>
14,059.022c	akṣauhiṇībhis tisṛbhir madreśaṃ paryavārayan<BR>
14,059.023a	hatavāhanabhūyiṣṭhāḥ pāṇḍavās tu yudhiṣṭhiram<BR>
14,059.023c	akṣauhiṇyā nirutsāhāḥ śiṣṭayā paryavārayan<BR>
14,059.024a	avadhīn madrarājānaṃ kururājo yudhiṣṭhiraḥ<BR>
14,059.024c	tasmiṃs tathārdhadivase karma kṛtvā suduṣkaram<BR>
14,059.025a	hate śalye tu śakuniṃ sahadevo mahāmanāḥ<BR>
14,059.025c	āhartāraṃ kales tasya jaghānāmitavikramaḥ<BR>
14,059.026a	nihate śakunau rājā dhārtarāṣṭraḥ sudurmanāḥ<BR>
14,059.026c	apākrāmad gadāpāṇir hatabhūyiṣṭhasainikaḥ<BR>
14,059.027a	tam anvadhāvat saṃkruddho bhīmasenaḥ pratāpavān<BR>
14,059.027c	hrade dvaipāyane cāpi salilasthaṃ dadarśa tam<BR>
14,059.028a	tataḥ śiṣṭena sainyena samantāt parivārya tam<BR>
14,059.028c	upopaviviśur hṛṣṭā hradasthaṃ pañca pāṇḍavāḥ<BR>
14,059.029a	vigāhya salilaṃ tv āśu vāgbāṇair bhṛśavikṣataḥ<BR>
14,059.029c	utthāya sa gadāpāṇir yuddhāya samupasthitaḥ<BR>
14,059.030a	tataḥ sa nihato rājā dhārtarāṣṭro mahāmṛdhe<BR>
14,059.030c	bhīmasenena vikramya paśyatāṃ pṛthivīkṣitām<BR>
14,059.031a	tatas tat pāṇḍavaṃ sainyaṃ saṃsuptaṃ śibire niśi<BR>
14,059.031c	nihataṃ droṇaputreṇa pitur vadham amṛṣyatā<BR>
14,059.032a	hataputrā hatabalā hatamitrā mayā saha<BR>
14,059.032c	yuyudhānadvitīyena pañca śiṣṭāḥ sma pāṇḍavāḥ<BR>
14,059.033a	sahaiva kṛpabhojābhyāṃ drauṇir yuddhād amucyata<BR>
14,059.033c	yuyutsuś cāpi kauravyo muktaḥ pāṇḍavasaṃśrayāt<BR>
14,059.034a	nihate kauravendre ca sānubandhe suyodhane<BR>
14,059.034c	viduraḥ saṃjayaś caiva dharmarājam upasthitau<BR>
14,059.035a	evaṃ tad abhavad yuddham ahāny aṣṭādaśa prabho<BR>
14,059.035c	yatra te pṛthivīpālā nihatāḥ svargam āvasan<BR>
14,059.036	vaiśaṃpāyana uvāca<BR>
14,059.036a	śṛṇvatāṃ tu mahārāja kathāṃ tāṃ romaharṣaṇīm<BR>
14,059.036c	duḥkhaharṣaparikleśā vṛṣṇīnām abhavaṃs tadā<BR>
14,060.001	vaiśaṃpāyana uvāca<BR>
14,060.001a	kathayann eva tu tadā vāsudevaḥ pratāpavān<BR>
14,060.001c	mahābhāratayuddhaṃ tat kathānte pitur agrataḥ<BR>
14,060.002a	abhimanyor vadhaṃ vīraḥ so 'tyakrāmata bhārata<BR>
14,060.002c	apriyaṃ vasudevasya mā bhūd iti mahāmanāḥ<BR>
14,060.003a	mā dauhitravadhaṃ śrutvā vasudevo mahātyayam<BR>
14,060.003c	duḥkhaśokābhisaṃtapto bhaved iti mahāmatiḥ<BR>
14,060.004a	subhadrā tu tam utkrāntam ātmajasya vadhaṃ raṇe<BR>
14,060.004c	ācakṣva kṛṣṇa saubhadravadham ity apatad bhuvi<BR>
14,060.004d*0128_01	ākhyāpayan mahat tatra hy abhimanyor vadhaṃ raṇe<BR>
14,060.005a	tām apaśyan nipatitāṃ vasudevaḥ kṣitau tadā<BR>
14,060.005c	dṛṣṭvaiva ca papātorvyāṃ so 'pi duḥkhena mūrchitaḥ<BR>
14,060.006a	tataḥ sa dauhitravadhād duḥkhaśokasamanvitaḥ<BR>
14,060.006c	vasudevo mahārāja kṛṣṇaṃ vākyam athābravīt<BR>
14,060.007a	nanu tvaṃ puṇḍarīkākṣa satyavāg bhuvi viśrutaḥ<BR>
14,060.007c	yad dauhitravadhaṃ me 'dya na khyāpayasi śatruhan<BR>
14,060.008a	tad bhāgineyanidhanaṃ tattvenācakṣva me vibho<BR>
14,060.008c	sadṛśākṣas tava kathaṃ śatrubhir nihato raṇe<BR>
14,060.009a	durmaraṃ bata vārṣṇeya kāle 'prāpte nṛbhiḥ sadā<BR>
14,060.009c	yatra me hṛdayaṃ duḥkhāc chatadhā na vidīryate<BR>
14,060.010a	kim abravīt tvā saṃgrāme subhadrāṃ mātaraṃ prati<BR>
14,060.010c	māṃ cāpi puṇḍarīkākṣa capalākṣaḥ priyo mama<BR>
14,060.011a	āhavaṃ pṛṣṭhataḥ kṛtvā kaccin na nihataḥ paraiḥ<BR>
14,060.011c	kaccin mukhaṃ na govinda tenājau vikṛtaṃ kṛtam<BR>
14,060.012a	sa hi kṛṣṇa mahātejāḥ ślāghann iva mamāgrataḥ<BR>
14,060.012c	bālabhāvena vijayam ātmano 'kathayat prabhuḥ<BR>
14,060.013a	kaccin na vikṛto bālo droṇakarṇakṛpādibhiḥ<BR>
14,060.013c	dharaṇyāṃ nihataḥ śete tan mamācakṣva keśava<BR>
14,060.014a	sa hi droṇaṃ ca bhīṣmaṃ ca karṇaṃ ca rathināṃ varam<BR>
14,060.014c	spardhate sma raṇe nityaṃ duhituḥ putrako mama<BR>
14,060.015a	evaṃvidhaṃ bahu tadā vilapantaṃ suduḥkhitam<BR>
14,060.015c	pitaraṃ duḥkhitataro govindo vākyam abravīt<BR>
14,060.016a	na tena vikṛtaṃ vaktraṃ kṛtaṃ saṃgrāmamūrdhani<BR>
14,060.016c	na pṛṣṭhataḥ kṛtaś cāpi saṃgrāmas tena dustaraḥ<BR>
14,060.017a	nihatya pṛthivīpālān sahasraśatasaṃghaśaḥ<BR>
14,060.017c	khedito droṇakarṇābhyāṃ dauḥśāsanivaśaṃ gataḥ<BR>
14,060.018a	eko hy ekena satataṃ yudhyamāno yadi prabho<BR>
14,060.018c	na sa śakyeta saṃgrāme nihantum api vajriṇā<BR>
14,060.019a	samāhūte tu saṃgrāme pārthe saṃśaptakais tadā<BR>
14,060.019c	paryavāryata saṃkruddhaiḥ sa droṇādibhir āhave<BR>
14,060.020a	tataḥ śatrukṣayaṃ kṛtvā sumahāntaṃ raṇe pituḥ<BR>
14,060.020c	dauhitras tava vārṣṇeya dauḥśāsanivaśaṃ gataḥ<BR>
14,060.021a	nūnaṃ ca sa gataḥ svargaṃ jahi śokaṃ mahāmate<BR>
14,060.021c	na hi vyasanam āsādya sīdante sannarāḥ kva cit<BR>
14,060.022a	droṇakarṇaprabhṛtayo yena pratisamāsitāḥ<BR>
14,060.022c	raṇe mahendrapratimāḥ sa kathaṃ nāpnuyād divam<BR>
14,060.023a	sa śokaṃ jahi durdharṣa mā ca manyuvaśaṃ gamaḥ<BR>
14,060.023c	śastrapūtāṃ hi sa gatiṃ gataḥ parapuraṃjayaḥ<BR>
14,060.024a	tasmiṃs tu nihate vīre subhadreyaṃ svasā mama<BR>
14,060.024c	duḥkhārtātho pṛthāṃ prāpya kurarīva nanāda ha<BR>
14,060.025a	draupadīṃ ca samāsādya paryapṛcchata duḥkhitā<BR>
14,060.025c	ārye kva dārakāḥ sarve draṣṭum icchāmi tān aham<BR>
14,060.026a	asyās tu vacanaṃ śrutvā sarvās tāḥ kuruyoṣitaḥ<BR>
14,060.026c	bhujābhyāṃ parigṛhyaināṃ cukruśuḥ paramārtavat<BR>
14,060.027a	uttarāṃ cābravīd bhadrā bhadre bhartā kva te gataḥ<BR>
14,060.027c	kṣipram āgamanaṃ mahyaṃ tasmai tvaṃ vedayasva ha<BR>
14,060.028a	nanu nāma sa vairāṭi śrutvā mama giraṃ purā<BR>
14,060.028c	bhavanān niṣpataty āśu kasmān nābhyeti te patiḥ<BR>
14,060.029a	abhimanyo kuśalino mātulās te mahārathāḥ<BR>
14,060.029c	kuśalaṃ cābruvan sarve tvāṃ yuyutsum ihāgatam<BR>
14,060.030a	ācakṣva me 'dya saṃgrāmaṃ yathāpūrvam ariṃdama<BR>
14,060.030c	kasmād eva vilapatīṃ nādyeha pratibhāṣase<BR>
14,060.031a	evamādi tu vārṣṇeyyās tad asyāḥ paridevitam<BR>
14,060.031c	śrutvā pṛthā suduḥkhārtā śanair vākyam athābravīt<BR>
14,060.032a	subhadre vāsudevena tathā sātyakinā raṇe<BR>
14,060.032b*0129_01	evaṃ vilapatīṃ tāṃ tu sātyakis tu tadābravīt<BR>
14,060.032c	pitrā ca pālito bālaḥ sa hataḥ kāladharmaṇā<BR>
14,060.033a	īdṛśo martyadharmo 'yaṃ mā śuco yadunandini<BR>
14,060.033c	putro hi tava durdharṣaḥ saṃprāptaḥ paramāṃ gatim<BR>
14,060.034a	kule mahati jātāsi kṣatriyāṇāṃ mahātmanām<BR>
14,060.034c	mā śucaś capalākṣaṃ tvaṃ puṇḍarīkanibhekṣaṇe<BR>
14,060.035a	uttarāṃ tvam avekṣasva garbhiṇīṃ mā śucaḥ śubhe<BR>
14,060.035c	putram eṣā hi tasyāśu janayiṣyati bhāminī<BR>
14,060.036a	evam āśvāsayitvaināṃ kuntī yadukulodvaha<BR>
14,060.036c	vihāya śokaṃ durdharṣaṃ śrāddham asya hy akalpayat<BR>
14,060.037a	samanujñāpya dharmajñā rājānaṃ bhīmam eva ca<BR>
14,060.037c	yamau yamopamau caiva dadau dānāny anekaśaḥ<BR>
14,060.038a	tataḥ pradāya bahvīr gā brāhmaṇebhyo yadūdvaha<BR>
14,060.038c	samahṛṣyata vārṣṇeyī vairāṭīṃ cābravīd idam<BR>
14,060.039a	vairāṭi neha saṃtāpas tvayā kāryo yaśasvini<BR>
14,060.039c	bhartāraṃ prati suśroṇi garbhasthaṃ rakṣa me śiśum<BR>
14,060.040a	evam uktvā tataḥ kuntī virarāma mahādyute<BR>
14,060.040c	tām anujñāpya caivemāṃ subhadrāṃ samupānayam<BR>
14,060.041a	evaṃ sa nidhanaṃ prāpto dauhitras tava mādhava<BR>
14,060.041c	saṃtāpaṃ jahi durdharṣa mā ca śoke manaḥ kṛthāḥ<BR>
14,061.001	vaiśaṃpāyana uvāca<BR>
14,061.001a	etac chrutvā tu putrasya vacaḥ śūrātmajas tadā<BR>
14,061.001c	vihāya śokaṃ dharmātmā dadau śrāddham anuttamam<BR>
14,061.002a	tathaiva vāsudevo 'pi svasrīyasya mahātmanaḥ<BR>
14,061.002c	dayitasya pitur nityam akarod aurdhvadehikam<BR>
14,061.003a	ṣaṣṭiṃ śatasahasrāṇi brāhmaṇānāṃ mahābhujaḥ<BR>
14,061.003c	vidhivad bhojayām āsa bhojyaṃ sarvaguṇānvitam<BR>
14,061.004a	ācchādya ca mahābāhur dhanatṛṣṇām apānudat<BR>
14,061.004c	brāhmaṇānāṃ tadā kṛṣṇas tad abhūd romaharṣaṇam<BR>
14,061.005a	suvarṇaṃ caiva gāś caiva śayanācchādanaṃ tathā<BR>
14,061.005c	dīyamānaṃ tadā viprāḥ prabhūtam iti cābruvan<BR>
14,061.006a	vāsudevo 'tha dāśārho baladevaḥ sasātyakiḥ<BR>
14,061.006c	abhimanyos tadā śrāddham akurvan satyakas tadā<BR>
14,061.006e	atīva duḥkhasaṃtaptā na śamaṃ copalebhire<BR>
14,061.007a	tathaiva pāṇḍavā vīrā nagare nāgasāhvaye<BR>
14,061.007c	nopagacchanti vai śāntim abhimanyuvinākṛtāḥ<BR>
14,061.008a	subahūni ca rājendra divasāni virāṭajā<BR>
14,061.008c	nābhuṅkta patiśokārtā tad abhūt karuṇaṃ mahat<BR>
14,061.008e	kukṣistha eva tasyāstu sa garbhaḥ saṃpralīyata<BR>
14,061.008f*0130_01	dhriyamāṇe 'tha tasmiṃs tu garbhe kukṣistha eva ha<BR>
14,061.009a	ājagāma tato vyāso jñātvā divyena cakṣuṣā<BR>
14,061.009c	āgamya cābravīd dhīmān pṛthāṃ pṛthulalocanām<BR>
14,061.009e	uttarāṃ ca mahātejāḥ śokaḥ saṃtyajyatām ayam<BR>
14,061.010a	janiṣyati mahātejāḥ putras tava yaśasvini<BR>
14,061.010c	prabhāvād vāsudevasya mama vyāharaṇād api<BR>
14,061.010e	pāṇḍavānām ayaṃ cānte pālayiṣyati medinīm<BR>
14,061.011a	dhanaṃjayaṃ ca saṃprekṣya dharmarājasya paśyataḥ<BR>
14,061.011c	vyāso vākyam uvācedaṃ harṣayann iva bhārata<BR>
14,061.012a	pautras tava mahābāho janiṣyati mahāmanāḥ<BR>
14,061.012c	pṛthvīṃ sāgaraparyantāṃ pālayiṣyati caiva ha<BR>
14,061.013a	tasmāc chokaṃ kuruśreṣṭha jahi tvam arikarśana<BR>
14,061.013c	vicāryam atra na hi te satyam etad bhaviṣyati<BR>
14,061.014a	yac cāpi vṛṣṇivīreṇa kṛṣṇena kurunandana<BR>
14,061.014c	puroktaṃ tat tathā bhāvi mā te 'trāstu vicāraṇā<BR>
14,061.015a	vibudhānāṃ gato lokān akṣayān ātmanirjitān<BR>
14,061.015c	na sa śocyas tvayā tāta na cānyaiḥ kurubhis tathā<BR>
14,061.016a	evaṃ pitāmahenokto dharmātmā sa dhanaṃjayaḥ<BR>
14,061.016c	tyaktvā śokaṃ mahārāja hṛṣṭarūpo 'bhavat tadā<BR>
14,061.017a	pitāpi tava dharmajña garbhe tasmin mahāmate<BR>
14,061.017c	avardhata yathākālaṃ śuklapakṣe yathā śaśī<BR>
14,061.018a	tataḥ saṃcodayām āsa vyāso dharmātmajaṃ nṛpam<BR>
14,061.018c	aśvamedhaṃ prati tadā tataḥ so 'ntarhito 'bhavat<BR>
14,061.019a	dharmarājo 'pi medhāvī śrutvā vyāsasya tad vacaḥ<BR>
14,061.019c	vittopanayane tāta cakāra gamane matim<BR>
14,062.001	janamejaya uvāca<BR>
14,062.001a	śrutvaitad vacanaṃ brahman vyāsenoktaṃ mahātmanā<BR>
14,062.001c	aśvamedhaṃ prati tadā kiṃ nṛpaḥ pracakāra ha<BR>
14,062.002a	ratnaṃ ca yan maruttena nihitaṃ pṛthivītale<BR>
14,062.002c	tad avāpa kathaṃ ceti tan me brūhi dvijottama<BR>
14,062.003	vaiśaṃpāyana uvāca<BR>
14,062.003a	śrutvā dvaipāyanavaco dharmarājo yudhiṣṭhiraḥ<BR>
14,062.003c	bhrātṝn sarvān samānāyya kāle vacanam abravīt<BR>
14,062.003e	arjunaṃ bhīmasenaṃ ca mādrīputrau yamāv api<BR>
14,062.003f*0131_01	arjunaṃ nakulaṃ cāpi sahadevaṃ vṛkodaram<BR>
14,062.004a	śrutaṃ vo vacanaṃ vīrāḥ sauhṛdād yan mahātmanā<BR>
14,062.004c	kurūṇāṃ hitakāmena proktaṃ kṛṣṇena dhīmatā<BR>
14,062.005a	tapovṛddhena mahatā suhṛdāṃ bhūtim icchatā<BR>
14,062.005c	guruṇā dharmaśīlena vyāsenādbhutakarmaṇā<BR>
14,062.006a	bhīṣmeṇa ca mahāprājña govindena ca dhīmatā<BR>
14,062.006c	saṃsmṛtya tad ahaṃ samyak kartum icchāmi pāṇḍavāḥ<BR>
14,062.007a	āyatyāṃ ca tadātve ca sarveṣāṃ tad dhi no hitam<BR>
14,062.007c	anubandhe ca kalyāṇaṃ yad vaco brahmavādinaḥ<BR>
14,062.008a	iyaṃ hi vasudhā sarvā kṣīṇaratnā kurūdvahāḥ<BR>
14,062.008c	tac cācaṣṭa bahu vyāso maruttasya dhanaṃ nṛpāḥ<BR>
14,062.009a	yady etad vo bahumataṃ manyadhvaṃ vā kṣamaṃ yadi<BR>
14,062.009c	tad ānayāmahe sarve kathaṃ vā bhīma manyase<BR>
14,062.010a	ity uktavākye nṛpatau tadā kurukulodvaha<BR>
14,062.010c	bhīmaseno nṛpaśreṣṭhaṃ prāñjalir vākyam abravīt<BR>
14,062.011a	rocate me mahābāho yad idaṃ bhāṣitaṃ tvayā<BR>
14,062.011c	vyāsākhyātasya vittasya samupānayanaṃ prati<BR>
14,062.012a	yadi tat prāpnuyāmeha dhanam āvikṣitaṃ prabho<BR>
14,062.012c	kṛtam eva mahārāja bhaved iti matir mama<BR>
14,062.013a	te vayaṃ praṇipātena girīśasya mahātmanaḥ<BR>
14,062.013c	tad ānayāma bhadraṃ te samabhyarcya kapardinam<BR>
14,062.014a	taṃ vibhuṃ devadeveśaṃ tasyaivānucarāṃś ca tān<BR>
14,062.014a*0132_01	**** **** śūlapāṇiṃ trilocanam<BR>
14,062.014a*0132_02	anādinidhanaṃ śaṃbhuṃ namasyāma maheśvaram<BR>
14,062.014a*0132_03	lokanāthaṃ gaṇādhyakṣaṃ<BR>
14,062.014c	prasādyārtham avāpsyāmo nūnaṃ vāgbuddhikarmabhiḥ<BR>
14,062.015a	rakṣante ye ca tad dravyaṃ kiṃkarā raudradarśanāḥ<BR>
14,062.015c	te ca vaśyā bhaviṣyanti prasanne vṛṣabhadhvaje<BR>
14,062.015d*0133_01	sa hi devaḥ prasannātmā bhaktānāṃ parameśvaraḥ<BR>
14,062.015d*0133_02	dadāty amaratāṃ cāpi kiṃ punaḥ kāñcanaṃ prabhuḥ<BR>
14,062.015d*0133_03	vanasthasya purā jiṣṇor astraṃ pāśupataṃ mahat<BR>
14,062.015d*0133_04	raudraṃ brahmaśiraś cādāt prasannaḥ kiṃ punar dhanam<BR>
14,062.015d*0133_05	vayaṃ sarve hi tadbhaktāḥ sa cāsmākaṃ prasīdati<BR>
14,062.015d*0133_06	tatprasādād vayaṃ rājyaṃ prāptāḥ kauravanandana<BR>
14,062.015d*0133_07	abhimanyor vadhe vṛtte pratijñāte dhanaṃjaye<BR>
14,062.015d*0133_08	jayadrathavadhārthāya svapne lokagurur niśi<BR>
14,062.015d*0133_09	prasādya labdhavān astram arjunaḥ sahakeśavaḥ<BR>
14,062.015d*0133_10	tataḥ prabhātāṃ rajanīṃ phalgunasyāgrataḥ prabhuḥ<BR>
14,062.015d*0133_11	jaghāna sainyaṃ śūlena pratyakṣaṃ savyasācinaḥ<BR>
14,062.015d*0133_12	kas tāṃ senāṃ tadā rājan manasāpi pradharṣayet<BR>
14,062.015d*0133_13	droṇakarṇakṛpair guptāṃ maheśvāsaiḥ prahāribhiḥ<BR>
14,062.015d*0133_14	ṛte devān maheśvāsād bahurūpān maheśvarāt<BR>
14,062.015d*0133_15	tasyaiva ca prasādena nihatāḥ śatravas tava<BR>
14,062.015d*0133_16	aśvamedhasya saṃsiddhiṃ sa tu saṃpādayiṣyati<BR>
14,062.016a	śrutvaivaṃ vadatas tasya vākyaṃ bhīmasya bhārata<BR>
14,062.016c	prīto dharmātmajo rājā babhūvātīva bhārata<BR>
14,062.016e	arjunapramukhāś cāpi tathety evābruvan mudā<BR>
14,062.017a	kṛtvā tu pāṇḍavāḥ sarve ratnāharaṇaniścayam<BR>
14,062.017c	senām ājñāpayām āsur nakṣatre 'hani ca dhruve<BR>
14,062.018a	tato yayuḥ pāṇḍusutā brāhmaṇān svasti vācya ca<BR>
14,062.018c	arcayitvā suraśreṣṭhaṃ pūrvam eva maheśvaram<BR>
14,062.019a	modakaiḥ pāyasenātha māṃsāpūpais tathaiva ca<BR>
14,062.019c	āśāsya ca mahātmānaṃ prayayur muditā bhṛśam<BR>
14,062.020a	teṣāṃ prayāsyatāṃ tatra maṅgalāni śubhāny atha<BR>
14,062.020c	prāhuḥ prahṛṣṭamanaso dvijāgryā nāgarāś ca te<BR>
14,062.021a	tataḥ pradakṣiṇīkṛtya śirobhiḥ praṇipatya ca<BR>
14,062.021c	brāhmaṇān agnisahitān prayayuḥ pāṇḍunandanāḥ<BR>
14,062.022a	samanujñāpya rājānaṃ putraśokasamāhatam<BR>
14,062.022c	dhṛtarāṣṭraṃ sabhāryaṃ vai pṛthāṃ pṛthulalocanām<BR>
14,062.023a	mūle nikṣipya kauravyaṃ yuyutsuṃ dhṛtarāṣṭrajam<BR>
14,062.023c	saṃpūjyamānāḥ pauraiś ca brāhmaṇaiś ca manīṣibhiḥ<BR>
14,062.023d*0134_01	prayayuḥ pāṇḍavā vīrā niyamasthāḥ śucivratāḥ<BR>
14,063.001	vaiśaṃpāyana uvāca<BR>
14,063.001a	tatas te prayayur hṛṣṭāḥ prahṛṣṭanaravāhanāḥ<BR>
14,063.001c	rathaghoṣeṇa mahatā pūrayanto vasuṃdharām<BR>
14,063.002a	saṃstūyamānāḥ stutibhiḥ sūtamāgadhabandibhiḥ<BR>
14,063.002c	svena sainyena saṃvītā yathādityāḥ svaraśmibhiḥ<BR>
14,063.003a	pāṇḍureṇātapatreṇa dhriyamāṇena mūrdhani<BR>
14,063.003c	babhau yudhiṣṭhiras tatra paurṇamāsyām ivoḍurāṭ<BR>
14,063.004a	jayāśiṣaḥ prahṛṣṭānāṃ narāṇāṃ pathi pāṇḍavaḥ<BR>
14,063.004c	pratyagṛhṇād yathānyāyaṃ yathāvat puruṣarṣabhaḥ<BR>
14,063.005a	tathaiva sainikā rājan rājānam anuyānti ye<BR>
14,063.005c	teṣāṃ halahalāśabdo divaṃ stabdhvā vyatiṣṭhata<BR>
14,063.006a	sa sarāṃsi nadīś caiva vanāny upavanāni ca<BR>
14,063.006c	atyakrāman mahārājo giriṃ caivānvapadyata<BR>
14,063.007a	tasmin deśe ca rājendra yatra tad dravyam uttamam<BR>
14,063.007c	cakre niveśanaṃ rājā pāṇḍavaḥ saha sainikaiḥ<BR>
14,063.007e	śive deśe same caiva tadā bharatasattama<BR>
14,063.008a	agrato brāhmaṇān kṛtvā tapovidyādamānvitān<BR>
14,063.008c	purohitaṃ ca kauravya vedavedāṅgapāragam<BR>
14,063.009a	prāṅ niveśāt tu rājānaṃ brāhmaṇāḥ sapurodhasaḥ<BR>
14,063.009c	kṛtvā śāntiṃ yathānyāyaṃ sarvataḥ paryavārayan<BR>
14,063.010a	kṛtvā ca madhye rājānam amātyāṃś ca yathāvidhi<BR>
14,063.010c	ṣaṭpathaṃ navasaṃsthānaṃ niveśaṃ cakrire dvijāḥ<BR>
14,063.011a	mattānāṃ vāraṇendrāṇāṃ niveśaṃ ca yathāvidhi<BR>
14,063.011c	kārayitvā sa rājendro brāhmaṇān idam abravīt<BR>
14,063.012a	asmin kārye dvijaśreṣṭhā nakṣatre divase śubhe<BR>
14,063.012c	yathā bhavanto manyante kartum arhatha tat tathā<BR>
14,063.013a	na naḥ kālātyayo vai syād ihaiva parilambatām<BR>
14,063.013c	iti niścitya viprendrāḥ kriyatāṃ yad anantaram<BR>
14,063.014a	śrutvaitad vacanaṃ rājño brāhmaṇāḥ sapurodhasaḥ<BR>
14,063.014c	idam ūcur vaco hṛṣṭā dharmarājapriyepsavaḥ<BR>
14,063.015a	adyaiva nakṣatram ahaś ca puṇyaṃ; yatāmahe śreṣṭhatamaṃ kriyāsu<BR>
14,063.015c	ambhobhir adyeha vasāma rājann; upoṣyatāṃ cāpi bhavadbhir adya<BR>
14,063.016a	śrutvā tu teṣāṃ dvijasattamānāṃ; kṛtopavāsā rajanīṃ narendrāḥ<BR>
14,063.016c	ūṣuḥ pratītāḥ kuśasaṃstareṣu; yathādhvareṣu jvalitā havyavāhāḥ<BR>
14,063.017a	tato niśā sā vyagaman mahātmanāṃ; saṃśṛṇvatāṃ viprasamīritā giraḥ<BR>
14,063.017c	tataḥ prabhāte vimale dvijarṣabhā; vaco 'bruvan dharmasutaṃ narādhipam<BR>
14,064.001	brāhmaṇā ūcuḥ<BR>
14,064.001a	kriyatām upahāro 'dya tryambakasya mahātmanaḥ<BR>
14,064.001c	kṛtvopahāraṃ nṛpate tataḥ svārthe yatāmahe<BR>
14,064.002	vaiśaṃpāyana uvāca<BR>
14,064.002a	śrutvā tu vacanaṃ teṣāṃ brāhmaṇānāṃ yudhiṣṭhiraḥ<BR>
14,064.002c	girīśasya yathānyāyam upahāram upāharat<BR>
14,064.003a	ājyena tarpayitvāgniṃ vidhivat saṃskṛtena ha<BR>
14,064.003c	mantrasiddhaṃ caruṃ kṛtvā purodhāḥ prayayau tadā<BR>
14,064.004a	sa gṛhītvā sumanaso mantrapūtā janādhipa<BR>
14,064.004c	modakaiḥ pāyasenātha māṃsaiś copāharad balim<BR>
14,064.005a	sumanobhiś ca citrābhir lājair uccāvacair api<BR>
14,064.005c	sarvaṃ sviṣṭakṛtaṃ kṛtvā vidhivad vedapāragaḥ<BR>
14,064.005e	kiṃkarāṇāṃ tataḥ paścāc cakāra balim uttamam<BR>
14,064.006a	yakṣendrāya kuberāya maṇibhadrāya caiva ha<BR>
14,064.006c	tathānyeṣāṃ ca yakṣāṇāṃ bhūtādhipatayaś ca ye<BR>
14,064.007a	kṛsareṇa samāṃsena nivāpais tilasaṃyutaiḥ<BR>
14,064.007b*0135_01	odanaṃ kumbhaśaḥ kṛtvā purodhāḥ samupāharat<BR>
14,064.007b*0135_02	brāhmaṇebhyaḥ sahasrāṇi gavāṃ dattvā tu bhūmipaḥ<BR>
14,064.007b*0135_03	naktaṃcarāṇāṃ bhūtānāṃ vyādideśa baliṃ tadā<BR>
14,064.007b*0135_04	dhūpagandhaniruddhaṃ tat sumanobhiś ca saṃvṛtam<BR>
14,064.007c	śuśubhe sthānam atyarthaṃ devadevasya pārthiva<BR>
14,064.008a	kṛtvā tu pūjāṃ rudrasya gaṇānāṃ caiva sarvaśaḥ<BR>
14,064.008c	yayau vyāsaṃ puraskṛtya nṛpo ratnanidhiṃ prati<BR>
14,064.009a	pūjayitvā dhanādhyakṣaṃ praṇipatyābhivādya ca<BR>
14,064.009c	sumanobhir vicitrābhir apūpaiḥ kṛsareṇa ca<BR>
14,064.010a	śaṅkhādīṃś ca nidhīn sarvān nidhipālāṃś ca sarvaśaḥ<BR>
14,064.010c	arcayitvā dvijāgryān sa svasti vācya ca vīryavān<BR>
14,064.011a	teṣāṃ puṇyāhaghoṣeṇa tejasā samavasthitaḥ<BR>
14,064.011c	prītimān sa kuruśreṣṭhaḥ khānayām āsa taṃ nidhim<BR>
14,064.012a	tataḥ pātryaḥ sakarakāḥ sāśmantakamanoramāḥ<BR>
14,064.012c	bhṛṅgārāṇi kaṭāhāni kalaśān vardhamānakān<BR>
14,064.013a	bahūni ca vicitrāṇi bhājanāni sahasraśaḥ<BR>
14,064.013c	uddhārayām āsa tadā dharmarājo yudhiṣṭhiraḥ<BR>
14,064.014a	teṣāṃ lakṣaṇam apy āsīn mahān karapuṭas tathā<BR>
14,064.014c	trilakṣaṃ bhājanaṃ rājaṃs tulārdham abhavan nṛpa<BR>
14,064.015a	vāhanaṃ pāṇḍuputrasya tatrāsīt tu viśāṃ pate<BR>
14,064.015c	ṣaṣṭir uṣṭrasahasrāṇi śatāni dviguṇā hayāḥ<BR>
14,064.016a	vāraṇāś ca mahārāja sahasraśatasaṃmitāḥ<BR>
14,064.016c	śakaṭāni rathāś caiva tāvad eva kareṇavaḥ<BR>
14,064.016e	kharāṇāṃ puruṣāṇāṃ ca parisaṃkhyā na vidyate<BR>
14,064.017a	etad vittaṃ tad abhavad yad uddadhre yudhiṣṭhiraḥ<BR>
14,064.017c	ṣoḍaśāṣṭau caturviṃśat sahasraṃ bhāralakṣaṇam<BR>
14,064.018a	eteṣv ādhāya tad dravyaṃ punar abhyarcya pāṇḍavaḥ<BR>
14,064.018c	mahādevaṃ prati yayau puraṃ nāgāhvayaṃ prati<BR>
14,064.019a	dvaipāyanābhyanujñātaḥ puraskṛtya purohitam<BR>
14,064.019c	goyute goyute caiva nyavasat puruṣarṣabhaḥ<BR>
14,064.020a	sā purābhimukhī rājañ jagāma mahatī camūḥ<BR>
14,064.020c	kṛcchrād draviṇabhārārtā harṣayantī kurūdvahān<BR>
14,065.001	vaiśaṃpāyana uvāca<BR>
14,065.001a	etasminn eva kāle tu vāsudevo 'pi vīryavān<BR>
14,065.001c	upāyād vṛṣṇibhiḥ sārdhaṃ puraṃ vāraṇasāhvayam<BR>
14,065.002a	samayaṃ vājimedhasya viditvā puruṣarṣabhaḥ<BR>
14,065.002c	yathokto dharmaputreṇa vrajan sa svapurīṃ prati<BR>
14,065.003a	raukmiṇeyena sahito yuyudhānena caiva ha<BR>
14,065.003c	cārudeṣṇena sāmbena gadena kṛtavarmaṇā<BR>
14,065.004a	sāraṇena ca vīreṇa niśaṭhenolmukena ca<BR>
14,065.004c	baladevaṃ puraskṛtya subhadrāsahitas tadā<BR>
14,065.005a	draupadīm uttarāṃ caiva pṛthāṃ cāpy avalokakaḥ<BR>
14,065.005c	samāśvāsayituṃ cāpi kṣatriyā nihateśvarāḥ<BR>
14,065.006a	tān āgatān samīkṣyaiva dhṛtarāṣṭro mahīpatiḥ<BR>
14,065.006c	pratyagṛhṇād yathānyāyaṃ viduraś ca mahāmanāḥ<BR>
14,065.007a	tatraiva nyavasat kṛṣṇaḥ svarcitaḥ puruṣarṣabhaḥ<BR>
14,065.007c	vidureṇa mahātejās tathaiva ca yuyutsunā<BR>
14,065.008a	vasatsu vṛṣṇivīreṣu tatrātha janamejaya<BR>
14,065.008c	jajñe tava pitā rājan parikṣit paravīrahā<BR>
14,065.009a	sa tu rājā mahārāja brahmāstreṇābhipīḍitaḥ<BR>
14,065.009c	śavo babhūva niśceṣṭo harṣaśokavivardhanaḥ<BR>
14,065.010a	hṛṣṭānāṃ siṃhanādena janānāṃ tatra nisvanaḥ<BR>
14,065.010c	āviśya pradiśaḥ sarvāḥ punar eva vyupāramat<BR>
14,065.011a	tataḥ so 'titvaraḥ kṛṣṇo viveśāntaḥpuraṃ tadā<BR>
14,065.011c	yuyudhānadvitīyo vai vyathitendriyamānasaḥ<BR>
14,065.012a	tatas tvaritam āyāntīṃ dadarśa svāṃ pitṛṣvasām<BR>
14,065.012c	krośantīm abhidhāveti vāsudevaṃ punaḥ punaḥ<BR>
14,065.013a	pṛṣṭhato draupadīṃ caiva subhadrāṃ ca yaśasvinīm<BR>
14,065.013c	savikrośaṃ sakaruṇaṃ bāndhavānāṃ striyo nṛpa<BR>
14,065.014a	tataḥ kṛṣṇaṃ samāsādya kuntī rājasutā tadā<BR>
14,065.014c	provāca rājaśārdūla bāṣpagadgadayā girā<BR>
14,065.015a	vāsudeva mahābāho suprajā devakī tvayā<BR>
14,065.015c	tvaṃ no gatiḥ pratiṣṭhā ca tvadāyattam idaṃ kulam<BR>
14,065.016a	yadupravīra yo 'yaṃ te svasrīyasyātmajaḥ prabho<BR>
14,065.016c	aśvatthāmnā hato jātas tam ujjīvaya keśava<BR>
14,065.017a	tvayā hy etat pratijñātam aiṣīke yadunandana<BR>
14,065.017c	ahaṃ saṃjīvayiṣyāmi mṛtaṃ jātam iti prabho<BR>
14,065.018a	so 'yaṃ jāto mṛtas tāta paśyainaṃ puruṣarṣabha<BR>
14,065.018c	uttarāṃ ca subhadrāṃ ca draupadīṃ māṃ ca mādhava<BR>
14,065.019a	dharmaputraṃ ca bhīmaṃ ca phalgunaṃ nakulaṃ tathā<BR>
14,065.019c	sahadevaṃ ca durdharṣa sarvān nas trātum arhasi<BR>
14,065.020a	asmin prāṇāḥ samāyattāḥ pāṇḍavānāṃ mamaiva ca<BR>
14,065.020c	pāṇḍoś ca piṇḍo dāśārha tathaiva śvaśurasya me<BR>
14,065.021a	abhimanyoś ca bhadraṃ te priyasya sadṛśasya ca<BR>
14,065.021c	priyam utpādayādya tvaṃ pretasyāpi janārdana<BR>
14,065.022a	uttarā hi priyoktaṃ vai kathayaty arisūdana<BR>
14,065.022c	abhimanyor vacaḥ kṛṣṇa priyatvāt te na saṃśayaḥ<BR>
14,065.023a	abravīt kila dāśārha vairāṭīm ārjuniḥ purā<BR>
14,065.023c	mātulasya kulaṃ bhadre tava putro gamiṣyati<BR>
14,065.024a	gatvā vṛṣṇyandhakakulaṃ dhanurvedaṃ grahīṣyati<BR>
14,065.024c	astrāṇi ca vicitrāṇi nītiśāstraṃ ca kevalam<BR>
14,065.025a	ity etat praṇayāt tāta saubhadraḥ paravīrahā<BR>
14,065.025c	kathayām āsa durdharṣas tathā caitan na saṃśayaḥ<BR>
14,065.026a	tās tvāṃ vayaṃ praṇamyeha yācāmo madhusūdana<BR>
14,065.026c	kulasyāsya hitārthaṃ tvaṃ kuru kalyāṇam uttamam<BR>
14,065.027a	evam uktvā tu vārṣṇeyaṃ pṛthā pṛthulalocanā<BR>
14,065.027c	ucchritya bāhū duḥkhārtā tāś cānyāḥ prāpatan bhuvi<BR>
14,065.028a	abruvaṃś ca mahārāja sarvāḥ sāsrāvilekṣaṇāḥ<BR>
14,065.028c	svasrīyo vāsudevasya mṛto jāta iti prabho<BR>
14,065.029a	evam ukte tataḥ kuntīṃ pratyagṛhṇāj janārdanaḥ<BR>
14,065.029c	bhūmau nipatitāṃ caināṃ sāntvayām āsa bhārata<BR>
14,066.001	vaiśaṃpāyana uvāca<BR>
14,066.001a	utthitāyāṃ pṛthāyāṃ tu subhadrā bhrātaraṃ tadā<BR>
14,066.001c	dṛṣṭvā cukrośa duḥkhārtā vacanaṃ cedam abravīt<BR>
14,066.002a	puṇḍarīkākṣa paśyasva pautraṃ pārthasya dhīmataḥ<BR>
14,066.002c	parikṣīṇeṣu kuruṣu parikṣīṇaṃ gatāyuṣam<BR>
14,066.003a	iṣīkā droṇaputreṇa bhīmasenārtham udyatā<BR>
14,066.003c	sottarāyāṃ nipatitā vijaye mayi caiva ha<BR>
14,066.004a	seyaṃ jvalantī hṛdaye mayi tiṣṭhati keśava<BR>
14,066.004c	yan na paśyāmi durdharṣa mama putrasutaṃ vibho<BR>
14,066.005a	kiṃ nu vakṣyati dharmātmā dharmarājo yudhiṣṭhiraḥ<BR>
14,066.005c	bhīmasenārjunau cāpi mādravatyāḥ sutau ca tau<BR>
14,066.006a	śrutvābhimanyos tanayaṃ jātaṃ ca mṛtam eva ca<BR>
14,066.006c	muṣitā iva vārṣṇeya droṇaputreṇa pāṇḍavāḥ<BR>
14,066.007a	abhimanyuḥ priyaḥ kṛṣṇa pitṝṇāṃ nātra saṃśayaḥ<BR>
14,066.007c	te śrutvā kiṃ nu vakṣyanti droṇaputrāstranirjitāḥ<BR>
14,066.008a	bhavitātaḥ paraṃ duḥkhaṃ kiṃ nu manye janārdana<BR>
14,066.008c	abhimanyoḥ sutāt kṛṣṇa mṛtāj jātād ariṃdama<BR>
14,066.009a	sāhaṃ prasādaye kṛṣṇa tvām adya śirasā natā<BR>
14,066.009c	pṛtheyaṃ draupadī caiva tāḥ paśya puruṣottama<BR>
14,066.010a	yadā droṇasuto garbhān pāṇḍūnāṃ hanti mādhava<BR>
14,066.010c	tadā kila tvayā drauṇiḥ kruddhenokto 'rimardana<BR>
14,066.011a	akāmaṃ tvā kariṣyāmi brahmabandho narādhama<BR>
14,066.011c	ahaṃ saṃjīvayiṣyāmi kirīṭitanayātmajam<BR>
14,066.012a	ity etad vacanaṃ śrutvā jānamānā balaṃ tava<BR>
14,066.012c	prasādaye tvā durdharṣa jīvatām abhimanyujaḥ<BR>
14,066.013a	yady evaṃ tvaṃ pratiśrutya na karoṣi vacaḥ śubham<BR>
14,066.013c	saphalaṃ vṛṣṇiśārdūla mṛtāṃ mām upadhāraya<BR>
14,066.014a	abhimanyoḥ suto vīra na saṃjīvati yady ayam<BR>
14,066.014c	jīvati tvayi durdharṣa kiṃ kariṣyāmy ahaṃ tvayā<BR>
14,066.015a	saṃjīvayainaṃ durdharṣa mṛtaṃ tvam abhimanyujam<BR>
14,066.015c	sadṛśākṣasutaṃ vīra sasyaṃ varṣann ivāmbudaḥ<BR>
14,066.016a	tvaṃ hi keśava dharmātmā satyavān satyavikramaḥ<BR>
14,066.016c	sa tāṃ vācam ṛtāṃ kartum arhasi tvam ariṃdama<BR>
14,066.017a	icchann api hi lokāṃs trīñ jīvayethā mṛtān imān<BR>
14,066.017a*0136_01	**** **** jīvati tvayi mānada<BR>
14,066.017a*0136_02	pāṇḍavān api sarvāṃs tvaṃ<BR>
14,066.017c	kiṃ punar dayitaṃ jātaṃ svasrīyasyātmajaṃ mṛtam<BR>
14,066.018a	prabhāvajñāsmi te kṛṣṇa tasmād etad bravīmi te<BR>
14,066.018c	kuruṣva pāṇḍuputrāṇām imaṃ param anugraham<BR>
14,066.019a	svaseti vā mahābāho hataputreti vā punaḥ<BR>
14,066.019c	prapannā mām iyaṃ veti dayāṃ kartum ihārhasi<BR>
14,067.001	vaiśaṃpāyana uvāca<BR>
14,067.001a	evam uktas tu rājendra keśihā duḥkhamūrchitaḥ<BR>
14,067.001c	tatheti vyājahāroccair hlādayann iva taṃ janam<BR>
14,067.002a	vākyena tena hi tadā taṃ janaṃ puruṣarṣabhaḥ<BR>
14,067.002c	hlādayām āsa sa vibhur gharmārtaṃ salilair iva<BR>
14,067.003a	tataḥ sa prāviśat tūrṇaṃ janmaveśma pitus tava<BR>
14,067.003c	arcitaṃ puruṣavyāghra sitair mālyair yathāvidhi<BR>
14,067.004a	apāṃ kumbhaiḥ supūrṇaiś ca vinyastaiḥ sarvatodiśam<BR>
14,067.004c	ghṛtena tindukālātaiḥ sarṣapaiś ca mahābhuja<BR>
14,067.005a	śastraiś ca vimalair nyastaiḥ pāvakaiś ca samantataḥ<BR>
14,067.005c	vṛddhābhiś cābhirāmābhiḥ paricārārtham acyutaḥ<BR>
14,067.006a	dakṣaiś ca parito vīra bhiṣagbhiḥ kuśalais tathā<BR>
14,067.006c	dadarśa ca sa tejasvī rakṣoghnāny api sarvaśaḥ<BR>
14,067.006e	dravyāṇi sthāpitāni sma vidhivat kuśalair janaiḥ<BR>
14,067.007a	tathāyuktaṃ ca tad dṛṣṭvā janmaveśma pitus tava<BR>
14,067.007c	hṛṣṭo 'bhavad dhṛṣīkeśaḥ sādhu sādhv iti cābravīt<BR>
14,067.008a	tathā bruvati vārṣṇeye prahṛṣṭavadane tadā<BR>
14,067.008c	draupadī tvaritā gatvā vairāṭīṃ vākyam abravīt<BR>
14,067.009a	ayam āyāti te bhadre śvaśuro madhusūdanaḥ<BR>
14,067.009c	purāṇarṣir acintyātmā samīpam aparājitaḥ<BR>
14,067.010a	sāpi bāṣpakalāṃ vācaṃ nigṛhyāśrūṇi caiva ha<BR>
14,067.010c	susaṃvītābhavad devī devavat kṛṣṇam īkṣatī<BR>
14,067.011a	sā tathā dūyamānena hṛdayena tapasvinī<BR>
14,067.011c	dṛṣṭvā govindam āyāntaṃ kṛpaṇaṃ paryadevayat<BR>
14,067.012a	puṇḍarīkākṣa paśyasva bālāv iha vinākṛtau<BR>
14,067.012c	abhimanyuṃ ca māṃ caiva hatau tulyaṃ janārdana<BR>
14,067.013a	vārṣṇeya madhuhan vīra śirasā tvāṃ prasādaye<BR>
14,067.013c	droṇaputrāstranirdagdhaṃ jīvayainaṃ mamātmajam<BR>
14,067.014a	yadi sma dharmarājñā vā bhīmasenena vā punaḥ<BR>
14,067.014c	tvayā vā puṇḍarīkākṣa vākyam uktam idaṃ bhavet<BR>
14,067.015a	ajānatīm iṣīkeyaṃ janitrīṃ hantv iti prabho<BR>
14,067.015c	aham eva vinaṣṭā syāṃ nedam evaṃgataṃ bhavet<BR>
14,067.016a	garbhasthasyāsya bālasya brahmāstreṇa nipātanam<BR>
14,067.016b*0137_01	brahmāstreṇāsya bālasya garbhasthasya nikṛntanam<BR>
14,067.016c	kṛtvā nṛśaṃsaṃ durbuddhir drauṇiḥ kiṃ phalam aśnute<BR>
14,067.017a	sā tvā prasādya śirasā yāce śatrunibarhaṇa<BR>
14,067.017c	prāṇāṃs tyakṣyāmi govinda nāyaṃ saṃjīvate yadi<BR>
14,067.018a	asmin hi bahavaḥ sādho ye mamāsan manorathāḥ<BR>
14,067.018c	te droṇaputreṇa hatāḥ kiṃ nu jīvāmi keśava<BR>
14,067.019a	āsīn mama matiḥ kṛṣṇa pūrṇotsaṅgā janārdana<BR>
14,067.019c	abhivādayiṣye diṣṭyeti tad idaṃ vitathīkṛtam<BR>
14,067.020a	capalākṣasya dāyāde mṛte 'smin puruṣarṣabha<BR>
14,067.020c	viphalā me kṛtāḥ kṛṣṇa hṛdi sarve manorathāḥ<BR>
14,067.021a	capalākṣaḥ kilātīva priyas te madhusūdana<BR>
14,067.021c	sutaṃ paśyasva tasyemaṃ brahmāstreṇa nipātitam<BR>
14,067.022a	kṛtaghno 'yaṃ nṛśaṃso 'yaṃ yathāsya janakas tathā<BR>
14,067.022c	yaḥ pāṇḍavīṃ śriyaṃ tyaktvā gato 'dya yamasādanam<BR>
14,067.023a	mayā caitat pratijñātaṃ raṇamūrdhani keśava<BR>
14,067.023c	abhimanyau hate vīra tvām eṣyāmy acirād iti<BR>
14,067.024a	tac ca nākaravaṃ kṛṣṇa nṛśaṃsā jīvitapriyā<BR>
14,067.024c	idānīm āgatāṃ tatra kiṃ nu vakṣyati phālguniḥ<BR>
14,068.001	vaiśaṃpāyana uvāca<BR>
14,068.001a	saivaṃ vilapya karuṇaṃ sonmādeva tapasvinī<BR>
14,068.001c	uttarā nyapatad bhūmau kṛpaṇā putragṛddhinī<BR>
14,068.002a	tāṃ tu dṛṣṭvā nipatitāṃ hatabandhuparicchadām<BR>
14,068.002c	cukrośa kuntī duḥkhārtā sarvāś ca bharatastriyaḥ<BR>
14,068.003a	muhūrtam iva tad rājan pāṇḍavānāṃ niveśanam<BR>
14,068.003c	aprekṣaṇīyam abhavad ārtasvaranināditam<BR>
14,068.004a	sā muhūrtaṃ ca rājendra putraśokābhipīḍitā<BR>
14,068.004c	kaśmalābhihatā vīra vairāṭī tv abhavat tadā<BR>
14,068.005a	pratilabhya tu sā saṃjñām uttarā bharatarṣabha<BR>
14,068.005c	aṅkam āropya taṃ putram idaṃ vacanam abravīt<BR>
14,068.006a	dharmajñasya sutaḥ saṃs tvam adharmam avabudhyase<BR>
14,068.006c	yas tvaṃ vṛṣṇipravīrasya kuruṣe nābhivādanam<BR>
14,068.007a	putra gatvā mama vaco brūyās tvaṃ pitaraṃ tava<BR>
14,068.007c	durmaraṃ prāṇināṃ vīra kāle prāpte kathaṃ cana<BR>
14,068.008a	yāhaṃ tvayā vihīnādya patyā putreṇa caiva ha<BR>
14,068.008c	martavye sati jīvāmi hatasvastir akiṃcanā<BR>
14,068.009a	atha vā dharmarājñāham anujñātā mahābhuja<BR>
14,068.009c	bhakṣayiṣye viṣaṃ tīkṣṇaṃ pravekṣye vā hutāśanam<BR>
14,068.010a	atha vā durmaraṃ tāta yad idaṃ me sahasradhā<BR>
14,068.010c	patiputravihīnāyā hṛdayaṃ na vidīryate<BR>
14,068.011a	uttiṣṭha putra paśyemāṃ duḥkhitāṃ prapitāmahīm<BR>
14,068.011c	ārtām upaplutāṃ dīnāṃ nimagnāṃ śokasāgare<BR>
14,068.012a	āryāṃ ca paśya pāñcālīṃ sātvatīṃ ca tapasvinīm<BR>
14,068.012c	māṃ ca paśya suduḥkhārtāṃ vyādhaviddhāṃ mṛgīm iva<BR>
14,068.013a	uttiṣṭha paśya vadanaṃ lokanāthasya dhīmataḥ<BR>
14,068.013c	puṇḍarīkapalāśākṣaṃ pureva capalekṣaṇam<BR>
14,068.014a	evaṃ vipralapantīṃ tu dṛṣṭvā nipatitāṃ punaḥ<BR>
14,068.014c	uttarāṃ tāḥ striyaḥ sarvāḥ punar utthāpayanty uta<BR>
14,068.015a	utthāya tu punar dhairyāt tadā matsyapateḥ sutā<BR>
14,068.015c	prāñjaliḥ puṇḍarīkākṣaṃ bhūmāv evābhyavādayat<BR>
14,068.016a	śrutvā sa tasyā vipulaṃ vilāpaṃ puruṣarṣabhaḥ<BR>
14,068.016c	upaspṛśya tataḥ kṛṣṇo brahmāstraṃ saṃjahāra tat<BR>
14,068.017a	pratijajñe ca dāśārhas tasya jīvitam acyutaḥ<BR>
14,068.017c	abravīc ca viśuddhātmā sarvaṃ viśrāvayañ jagat<BR>
14,068.018a	na bravīmy uttare mithyā satyam etad bhaviṣyati<BR>
14,068.018c	eṣa saṃjīvayāmy enaṃ paśyatāṃ sarvadehinām<BR>
14,068.019a	noktapūrvaṃ mayā mithyā svaireṣv api kadā cana<BR>
14,068.019c	na ca yuddhe parāvṛttas tathā saṃjīvatām ayam<BR>
14,068.020a	yathā me dayito dharmo brāhmaṇāś ca viśeṣataḥ<BR>
14,068.020c	abhimanyoḥ suto jāto mṛto jīvatv ayaṃ tathā<BR>
14,068.021a	yathāhaṃ nābhijānāmi vijayena kadā cana<BR>
14,068.021c	virodhaṃ tena satyena mṛto jīvatv ayaṃ śiśuḥ<BR>
14,068.022a	yathā satyaṃ ca dharmaś ca mayi nityaṃ pratiṣṭhitau<BR>
14,068.022c	tathā mṛtaḥ śiśur ayaṃ jīvatām abhimanyujaḥ<BR>
14,068.023a	yathā kaṃsaś ca keśī ca dharmeṇa nihatau mayā<BR>
14,068.023c	tena satyena bālo 'yaṃ punar ujjīvatām iha<BR>
14,068.023d*0138_01	yadi me brahmacaryaṃ syāt satyaṃ ca mayi saṃsthitam<BR>
14,068.023d*0138_02	avyāhataṃ mamaiśvaryaṃ tena jīvatu bālakaḥ<BR>
14,068.024a	ity ukto vāsudevena sa bālo bharatarṣabha<BR>
14,068.024b*0139_01	pādena kamalābhena brahmarudrārcitena ca<BR>
14,068.024b*0139_02	sa spṛṣṭvā puṇḍarīkākṣa āpādatalamastakam<BR>
14,068.024b*0139_03	spṛṣṭamātras tu kṛṣṇena sa hi bālo 'bhimanyujaḥ<BR>
14,068.024c	śanaiḥ śanair mahārāja prāspandata sacetanaḥ<BR>
14,069.001	vaiśaṃpāyana uvāca<BR>
14,069.001a	brahmāstraṃ tu yadā rājan kṛṣṇena pratisaṃhṛtam<BR>
14,069.001c	tadā tad veśma te pitrā tejasābhividīpitam<BR>
14,069.002a	tato rakṣāṃsi sarvāṇi neśus tyaktvā gṛhaṃ tu tat<BR>
14,069.002c	antarikṣe ca vāg āsīt sādhu keśava sādhv iti<BR>
14,069.003a	tad astraṃ jvalitaṃ cāpi pitāmaham agāt tadā<BR>
14,069.003c	tataḥ prāṇān punar lebhe pitā tava janeśvara<BR>
14,069.003e	vyaceṣṭata ca bālo 'sau yathotsāhaṃ yathābalam<BR>
14,069.004a	babhūvur muditā rājaṃs tatas tā bharatastriyaḥ<BR>
14,069.004c	brāhmaṇān vācayām āsur govindasya ca śāsanāt<BR>
14,069.005a	tatas tā muditāḥ sarvāḥ praśaśaṃsur janārdanam<BR>
14,069.005c	striyo bharatasiṃhānāṃ nāvaṃ labdhveva pāragāḥ<BR>
14,069.006a	kuntī drupadaputrī ca subhadrā cottarā tathā<BR>
14,069.006c	striyaś cānyā nṛsiṃhānāṃ babhūvur hṛṣṭamānasāḥ<BR>
14,069.007a	tatra mallā naṭā jhallā granthikāḥ saukhaśāyikāḥ<BR>
14,069.007c	sūtamāgadhasaṃghāś cāpy astuvan vai janārdanam<BR>
14,069.007e	kuruvaṃśas tavākhyābhir āśīrbhir bharatarṣabha<BR>
14,069.007f*0140_01	sabhājayata saṃhṛṣṭo mahārāja mahājanaḥ<BR>
14,069.008a	utthāya tu yathākālam uttarā yadunandanam<BR>
14,069.008c	abhyavādayata prītā saha putreṇa bhārata<BR>
14,069.008e	tatas tasyai dadau prīto bahuratnaṃ viśeṣataḥ<BR>
14,069.009a	tathānye vṛṣṇiśārdūlā nāma cāsyākarot prabhuḥ<BR>
14,069.009c	pitus tava mahārāja satyasaṃdho janārdanaḥ<BR>
14,069.010a	parikṣīṇe kule yasmāj jāto 'yam abhimanyujaḥ<BR>
14,069.010c	parikṣid iti nāmāsya bhavatv ity abravīt tadā<BR>
14,069.011a	so 'vardhata yathākālaṃ pitā tava narādhipa<BR>
14,069.011c	manaḥprahlādanaś cāsīt sarvalokasya bhārata<BR>
14,069.011d*0141_01	pitāmahasamāno 'yaṃ parīkṣid bhavitā nṛpaḥ<BR>
14,069.012a	māsajātas tu te vīra pitā bhavati bhārata<BR>
14,069.012c	athājagmuḥ subahulaṃ ratnam ādāya pāṇḍavāḥ<BR>
14,069.012d*0142_01	merukūṭanibhān bhāṇḍān kalaśān bhājanāni ca<BR>
14,069.012d*0142_02	kṛtākṛtaṃ mahad dhemam ādāya puruṣottamāḥ<BR>
14,069.012d*0142_03	bhārārtair vāhanais tatra gorute gorute pathi<BR>
14,069.012d*0142_04	nivasanto yayur devaṃ smarantaḥ parameṣṭhinam<BR>
14,069.012d*0142_05	nāsīt tatra naraḥ kaś cid abhārārto nṛpaṃ vinā<BR>
14,069.012d*0142_06	bhīmādayo 'pi yajñārthaṃ vahante kiṃ punar janāḥ<BR>
14,069.013a	tān samīpagatāñ śrutvā niryayur vṛṣṇipuṃgavāḥ<BR>
14,069.013c	alaṃcakruś ca mālyaughaiḥ puruṣā nāgasāhvayam<BR>
14,069.014a	patākābhir vicitrābhir dhvajaiś ca vividhair api<BR>
14,069.014c	veśmāni samalaṃcakruḥ paurāś cāpi janādhipa<BR>
14,069.015a	devatāyatanānāṃ ca pūjā bahuvidhās tathā<BR>
14,069.015c	saṃdideśātha viduraḥ pāṇḍuputrapriyepsayā<BR>
14,069.016a	rājamārgāś ca tatrāsan sumanobhir alaṃkṛtāḥ<BR>
14,069.016c	śuśubhe tat puraṃ cāpi samudraughanibhasvanam<BR>
14,069.017a	nartakaiś cāpi nṛtyadbhir gāyanānāṃ ca nisvanaiḥ<BR>
14,069.017c	āsīd vaiśravaṇasyeva nivāsas tat puraṃ tadā<BR>
14,069.018a	bandibhiś ca narai rājan strīsahāyaiḥ sahasraśaḥ<BR>
14,069.018c	tatra tatra vivikteṣu samantād upaśobhitam<BR>
14,069.019a	patākā dhūyamānāś ca śvasatā mātariśvanā<BR>
14,069.019c	adarśayann iva tadā kurūn vai dakṣiṇottarān<BR>
14,069.020a	aghoṣayat tadā cāpi puruṣo rājadhūrgataḥ<BR>
14,069.020c	sarvarātrivihāro 'dya ratnābharaṇalakṣaṇaḥ<BR>
14,070.001	vaiśaṃpāyana uvāca<BR>
14,070.001a	tān samīpagatāñ śrutvā pāṇḍavāñ śatrukarśanaḥ<BR>
14,070.001c	vāsudevaḥ sahāmātyaḥ pratyudyāto didṛkṣayā<BR>
14,070.001c*0143_01	**** **** prayayau sasuhṛdgaṇaḥ<BR>
14,070.001c*0143_02	te sametya yathānyāyaṃ<BR>
14,070.002a	te sametya yathānyāyaṃ pāṇḍavā vṛṣṇibhiḥ saha<BR>
14,070.002c	viviśuḥ sahitā rājan puraṃ vāraṇasāhvayam<BR>
14,070.003a	mahatas tasya sainyasya khuranemisvanena ca<BR>
14,070.003c	dyāvāpṛthivyau khaṃ caiva śabdenāsīt samāvṛtam<BR>
14,070.004a	te kośam agrataḥ kṛtvā viviśuḥ svapuraṃ tadā<BR>
14,070.004c	pāṇḍavāḥ prītamanasaḥ sāmātyāḥ sasuhṛdgaṇāḥ<BR>
14,070.005a	te sametya yathānyāyaṃ dhṛtarāṣṭraṃ janādhipam<BR>
14,070.005c	kīrtayantaḥ svanāmāni tasya pādau vavandire<BR>
14,070.006a	dhṛtarāṣṭrād anu ca te gāndhārīṃ subalātmajām<BR>
14,070.006c	kuntīṃ ca rājaśārdūla tadā bharatasattamāḥ<BR>
14,070.007a	viduraṃ pūjayitvā ca vaiśyāputraṃ sametya ca<BR>
14,070.007c	pūjyamānāḥ sma te vīrā vyarājanta viśāṃ pate<BR>
14,070.008a	tatas tat param āścaryaṃ vicitraṃ mahad adbhutam<BR>
14,070.008c	śuśruvus te tadā vīrāḥ pitus te janma bhārata<BR>
14,070.009a	tad upaśrutya te karma vāsudevasya dhīmataḥ<BR>
14,070.009c	pūjārhaṃ pūjayām āsuḥ kṛṣṇaṃ devakinandanam<BR>
14,070.010a	tataḥ katipayāhasya vyāsaḥ satyavatīsutaḥ<BR>
14,070.010c	ājagāma mahātejā nagaraṃ nāgasāhvayam<BR>
14,070.011a	tasya sarve yathānyāyaṃ pūjāṃ cakruḥ kurūdvahāḥ<BR>
14,070.011c	saha vṛṣṇyandhakavyāghrair upāsāṃ cakrire tadā<BR>
14,070.012a	tatra nānāvidhākārāḥ kathāḥ samanukīrtya vai<BR>
14,070.012c	yudhiṣṭhiro dharmasuto vyāsaṃ vacanam abravīt<BR>
14,070.013a	bhavatprasādād bhagavan yad idaṃ ratnam āhṛtam<BR>
14,070.013c	upayoktuṃ tad icchāmi vājimedhe mahākratau<BR>
14,070.014a	tad anujñātum icchāmi bhavatā munisattama<BR>
14,070.014c	tvadadhīnā vayaṃ sarve kṛṣṇasya ca mahātmanaḥ<BR>
14,070.015	vyāsa uvāca<BR>
14,070.015a	anujānāmi rājaṃs tvāṃ kriyatāṃ yad anantaram<BR>
14,070.015c	yajasva vājimedhena vidhivad dakṣiṇāvatā<BR>
14,070.016a	aśvamedho hi rājendra pāvanaḥ sarvapāpmanām<BR>
14,070.016c	teneṣṭvā tvaṃ vipāpmā vai bhavitā nātra saṃśayaḥ<BR>
14,070.017	vaiśaṃpāyana uvāca<BR>
14,070.017a	ity uktaḥ sa tu dharmātmā kururājo yudhiṣṭhiraḥ<BR>
14,070.017c	aśvamedhasya kauravya cakārāharaṇe matim<BR>
14,070.018a	samanujñāpya tu sa taṃ kṛṣṇadvaipāyanaṃ nṛpaḥ<BR>
14,070.018c	vāsudevam athāmantrya vāgmī vacanam abravīt<BR>
14,070.019a	devakī suprajā devī tvayā puruṣasattama<BR>
14,070.019c	yad brūyāṃ tvāṃ mahābāho tat kṛthās tvam ihācyuta<BR>
14,070.020a	tvatprabhāvārjitān bhogān aśnīma yadunandana<BR>
14,070.020c	parākrameṇa buddhyā ca tvayeyaṃ nirjitā mahī<BR>
14,070.021a	dīkṣayasva tvam ātmānaṃ tvaṃ naḥ paramako guruḥ<BR>
14,070.021c	tvayīṣṭavati dharmajña vipāpmā syām ahaṃ vibho<BR>
14,070.021e	tvaṃ hi yajño 'kṣaraḥ sarvas tvaṃ dharmas tvaṃ prajāpatiḥ<BR>
14,070.022	vāsudeva uvāca<BR>
14,070.022a	tvam evaitan mahābāho vaktum arhasy ariṃdama<BR>
14,070.022c	tvaṃ gatiḥ sarvabhūtānām iti me niścitā matiḥ<BR>
14,070.023a	tvaṃ cādya kuruvīrāṇāṃ dharmeṇābhivirājase<BR>
14,070.023c	guṇabhūtāḥ sma te rājaṃs tvaṃ no rājan mato guruḥ<BR>
14,070.024a	yajasva madanujñātaḥ prāpta eva kratur mayā<BR>
14,070.024c	yunaktu no bhavān kārye yatra vāñchasi bhārata<BR>
14,070.024e	satyaṃ te pratijānāmi sarvaṃ kartāsmi te 'nagha<BR>
14,070.025a	bhīmasenārjunau caiva tathā mādravatīsutau<BR>
14,070.025c	iṣṭavanto bhaviṣyanti tvayīṣṭavati bhārata<BR>
14,071.001	vaiśaṃpāyana uvāca<BR>
14,071.001a	evam uktas tu kṛṣṇena dharmaputro yudhiṣṭhiraḥ<BR>
14,071.001c	vyāsam āmantrya medhāvī tato vacanam abravīt<BR>
14,071.002a	yathā kālaṃ bhavān vetti hayamedhasya tattvataḥ<BR>
14,071.002c	dīkṣayasva tadā mā tvaṃ tvayy āyatto hi me kratuḥ<BR>
14,071.003	vyāsa uvāca<BR>
14,071.003a	ahaṃ pailo 'tha kaunteya yājñavalkyas tathaiva ca<BR>
14,071.003c	vidhānaṃ yad yathākālaṃ tat kartāro na saṃśayaḥ<BR>
14,071.004a	caitryāṃ hi paurṇamāsyāṃ ca tava dīkṣā bhaviṣyati<BR>
14,071.004c	saṃbhārāḥ saṃbhriyantāṃ te yajñārthaṃ puruṣarṣabha<BR>
14,071.005a	aśvavidyāvidaś caiva sūtā viprāś ca tadvidaḥ<BR>
14,071.005c	medhyam aśvaṃ parīkṣantāṃ tava yajñārthasiddhaye<BR>
14,071.006a	tam utsṛjya yathāśāstraṃ pṛthivīṃ sāgarāmbarām<BR>
14,071.006c	sa paryetu yaśo nāmnā tava pārthiva vardhayan<BR>
14,071.006d*0144_01	**** **** mahīṃ sāgaramekhalām<BR>
14,071.006d*0144_02	rakṣitaḥ paryaṭann eva yaśovardhana tavāyatam<BR>
14,071.007	vaiśaṃpāyana uvāca<BR>
14,071.007a	ity uktaḥ sa tathety uktvā pāṇḍavaḥ pṛthivīpatiḥ<BR>
14,071.007c	cakāra sarvaṃ rājendra yathoktaṃ brahmavādinā<BR>
14,071.007e	saṃbhārāś caiva rājendra sarve saṃkalpitābhavan<BR>
14,071.008a	sa saṃbhārān samāhṛtya nṛpo dharmātmajas tadā<BR>
14,071.008c	nyavedayad ameyātmā kṛṣṇadvaipāyanāya vai<BR>
14,071.009a	tato 'bravīn mahātejā vyāso dharmātmajaṃ nṛpam<BR>
14,071.009c	yathākālaṃ yathāyogaṃ sajjāḥ sma tava dīkṣaṇe<BR>
14,071.010a	sphyaś ca kūrcaś ca sauvarṇo yac cānyad api kaurava<BR>
14,071.010c	tatra yogyaṃ bhavet kiṃ cit tad raukmaṃ kriyatām iti<BR>
14,071.011a	aśvaś cotsṛjyatām adya pṛthvyām atha yathākramam<BR>
14,071.011c	suguptaś ca caratv eṣa yathāśāstraṃ yudhiṣṭhira<BR>
14,071.012	yudhiṣṭhira uvāca<BR>
14,071.012a	ayam aśvo mayā brahmann utsṛṣṭaḥ pṛthivīm imām<BR>
14,071.012c	cariṣyati yathākāmaṃ tatra vai saṃvidhīyatām<BR>
14,071.013a	pṛthivīṃ paryaṭantaṃ hi turagaṃ kāmacāriṇam<BR>
14,071.013c	kaḥ pālayed iti mune tad bhavān vaktum arhati<BR>
14,071.014	vaiśaṃpāyana uvāca<BR>
14,071.014a	ity uktaḥ sa tu rājendra kṛṣṇadvaipāyano 'bravīt<BR>
14,071.014c	bhīmasenād avarajaḥ śreṣṭhaḥ sarvadhanuṣmatām<BR>
14,071.015a	jiṣṇuḥ sahiṣṇur dhṛṣṇuś ca sa enaṃ pālayiṣyati<BR>
14,071.015c	śaktaḥ sa hi mahīṃ jetuṃ nivātakavacāntakaḥ<BR>
14,071.016a	tasmin hy astrāṇi divyāni divyaṃ saṃhananaṃ tathā<BR>
14,071.016c	divyaṃ dhanuś ceṣudhī ca sa enam anuyāsyati<BR>
14,071.017a	sa hi dharmārthakuśalaḥ sarvavidyāviśāradaḥ<BR>
14,071.017c	yathāśāstraṃ nṛpaśreṣṭha cārayiṣyati te hayam<BR>
14,071.018a	rājaputro mahābāhuḥ śyāmo rājīvalocanaḥ<BR>
14,071.018c	abhimanyoḥ pitā vīraḥ sa enam anuyāsyati<BR>
14,071.019a	bhīmaseno 'pi tejasvī kaunteyo 'mitavikramaḥ<BR>
14,071.019c	samartho rakṣituṃ rāṣṭraṃ nakulaś ca viśāṃ pate<BR>
14,071.020a	sahadevas tu kauravya samādhāsyati buddhimān<BR>
14,071.020c	kuṭumbatantraṃ vidhivat sarvam eva mahāyaśāḥ<BR>
14,071.021a	tat tu sarvaṃ yathānyāyam uktaṃ kurukulodvahaḥ<BR>
14,071.021c	cakāra phalgunaṃ cāpi saṃdideśa hayaṃ prati<BR>
14,071.022	yudhiṣṭhira uvāca<BR>
14,071.022a	ehy arjuna tvayā vīra hayo 'yaṃ paripālyatām<BR>
14,071.022c	tvam arho rakṣituṃ hy enaṃ nānyaḥ kaś cana mānavaḥ<BR>
14,071.023a	ye cāpi tvāṃ mahābāho pratyudīyur narādhipāḥ<BR>
14,071.023c	tair vigraho yathā na syāt tathā kāryaṃ tvayānagha<BR>
14,071.024a	ākhyātavyaś ca bhavatā yajño 'yaṃ mama sarvaśaḥ<BR>
14,071.024c	pārthivebhyo mahābāho samaye gamyatām iti<BR>
14,071.025a	evam uktvā sa dharmātmā bhrātaraṃ savyasācinam<BR>
14,071.025c	bhīmaṃ ca nakulaṃ caiva puraguptau samādadhat<BR>
14,071.026a	kuṭumbatantre ca tathā sahadevaṃ yudhāṃ patim<BR>
14,071.026c	anumānya mahīpālaṃ dhṛtarāṣṭraṃ yudhiṣṭhiraḥ<BR>
14,072.001	vaiśaṃpāyana uvāca<BR>
14,072.001a	dīkṣākāle tu saṃprāpte tatas te sumahartvijaḥ<BR>
14,072.001c	vidhivad dīkṣayām āsur aśvamedhāya pārthivam<BR>
14,072.002a	kṛtvā sa paśubandhāṃś ca dīkṣitaḥ pāṇḍunandanaḥ<BR>
14,072.002c	dharmarājo mahātejāḥ sahartvigbhir vyarocata<BR>
14,072.003a	hayaś ca hayamedhārthaṃ svayaṃ sa brahmavādinā<BR>
14,072.003c	utsṛṣṭaḥ śāstravidhinā vyāsenāmitatejasā<BR>
14,072.004a	sa rājā dharmajo rājan dīkṣito vibabhau tadā<BR>
14,072.004c	hemamālī rukmakaṇṭhaḥ pradīpta iva pāvakaḥ<BR>
14,072.005a	kṛṣṇājinī daṇḍapāṇiḥ kṣaumavāsāḥ sa dharmajaḥ<BR>
14,072.005c	vibabhau dyutimān bhūyaḥ prajāpatir ivādhvare<BR>
14,072.006a	tathaivāsyartvijaḥ sarve tulyaveṣā viśāṃ pate<BR>
14,072.006c	babhūvur arjunaś caiva pradīpta iva pāvakaḥ<BR>
14,072.007a	śvetāśvaḥ kṛṣṇasāraṃ taṃ sasārāśvaṃ dhanaṃjayaḥ<BR>
14,072.007c	vidhivat pṛthivīpāla dharmarājasya śāsanāt<BR>
14,072.008a	vikṣipan gāṇḍivaṃ rājan baddhagodhāṅgulitravān<BR>
14,072.008c	tam aśvaṃ pṛthivīpāla mudā yuktaḥ sasāra ha<BR>
14,072.009a	ākumāraṃ tadā rājann āgamat tat puraṃ vibho<BR>
14,072.009c	draṣṭukāmaṃ kuruśreṣṭhaṃ prayāsyantaṃ dhanaṃjayam<BR>
14,072.010a	teṣām anyonyasaṃmardād ūṣmeva samajāyata<BR>
14,072.010c	didṛkṣūṇāṃ hayaṃ taṃ ca taṃ caiva hayasāriṇam<BR>
14,072.011a	tataḥ śabdo mahārāja daśāśāḥ pratipūrayan<BR>
14,072.011c	babhūva prekṣatāṃ nṝṇāṃ kuntīputraṃ dhanaṃjayam<BR>
14,072.012a	eṣa gacchati kaunteyas turagaś caiva dīptimān<BR>
14,072.012c	yam anveti mahābāhuḥ saṃspṛśan dhanur uttamam<BR>
14,072.013a	evaṃ śuśrāva vadatāṃ giro jiṣṇur udāradhīḥ<BR>
14,072.013c	svasti te 'stu vrajāriṣṭaṃ punaś caihīti bhārata<BR>
14,072.014a	athāpare manuṣyendra puruṣā vākyam abruvan<BR>
14,072.014c	nainaṃ paśyāma saṃmarde dhanur etat pradṛśyate<BR>
14,072.015a	etad dhi bhīmanirhrādaṃ viśrutaṃ gāṇḍivaṃ dhanuḥ<BR>
14,072.015c	svasti gacchatv ariṣṭaṃ vai panthānam akutobhayam<BR>
14,072.015e	nivṛttam enaṃ drakṣyāmaḥ punar evaṃ ca te 'bruvan<BR>
14,072.016a	evamādyā manuṣyāṇāṃ strīṇāṃ ca bharatarṣabha<BR>
14,072.016c	śuśrāva madhurā vācaḥ punaḥ punar udīritāḥ<BR>
14,072.017a	yājñavalkyasya śiṣyaś ca kuśalo yajñakarmaṇi<BR>
14,072.017c	prāyāt pārthena sahitaḥ śāntyarthaṃ vedapāragaḥ<BR>
14,072.018a	brāhmaṇāś ca mahīpāla bahavo vedapāragāḥ<BR>
14,072.018c	anujagmur mahātmānaṃ kṣatriyāś ca viśo 'pi ca<BR>
14,072.019a	pāṇḍavaiḥ pṛthivīm aśvo nirjitām astratejasā<BR>
14,072.019c	cacāra sa mahārāja yathādeśaṃ sa sattama<BR>
14,072.020a	tatra yuddhāni vṛttāni yāny āsan pāṇḍavasya ha<BR>
14,072.020c	tāni vakṣyāmi te vīra vicitrāṇi mahānti ca<BR>
14,072.021a	sa hayaḥ pṛthivīṃ rājan pradakṣiṇam ariṃdama<BR>
14,072.021c	sasārottarataḥ pūrvaṃ tan nibodha mahīpate<BR>
14,072.022a	avamṛdnan sa rāṣṭrāṇi pārthivānāṃ hayottamaḥ<BR>
14,072.022c	śanais tadā pariyayau śvetāśvaś ca mahārathaḥ<BR>
14,072.023a	tatra saṃkalanā nāsti rājñām ayutaśas tadā<BR>
14,072.023c	ye 'yudhyanta mahārāja kṣatriyā hatabāndhavāḥ<BR>
14,072.024a	kirātā vikṛtā rājan bahavo 'sidhanurdharāḥ<BR>
14,072.024c	mlecchāś cānye bahuvidhāḥ pūrvaṃ vinikṛtā raṇe<BR>
14,072.025a	āryāś ca pṛthivīpālāḥ prahṛṣṭanaravāhanāḥ<BR>
14,072.025c	samīyuḥ pāṇḍuputreṇa bahavo yuddhadurmadāḥ<BR>
14,072.026a	evaṃ yuddhāni vṛttāni tatra tatra mahīpate<BR>
14,072.026c	arjunasya mahīpālair nānādeśanivāsibhiḥ<BR>
14,072.027a	yāni tūbhayato rājan prataptāni mahānti ca<BR>
14,072.027c	tāni yuddhāni vakṣyāmi kaunteyasya tavānagha<BR>
14,073.001	vaiśaṃpāyana uvāca<BR>
14,073.001a	trigartair abhavad yuddhaṃ kṛtavairaiḥ kirīṭinaḥ<BR>
14,073.001c	mahārathasamājñātair hatānāṃ putranaptṛbhiḥ<BR>
14,073.002a	te samājñāya saṃprāptaṃ yajñiyaṃ turagottamam<BR>
14,073.002c	viṣayānte tato vīrā daṃśitāḥ paryavārayan<BR>
14,073.003a	rathino baddhatūṇīrāḥ sadaśvaiḥ samalaṃkṛtaiḥ<BR>
14,073.003c	parivārya hayaṃ rājan grahītuṃ saṃpracakramuḥ<BR>
14,073.004a	tataḥ kirīṭī saṃcintya teṣāṃ rājñāṃ cikīrṣitam<BR>
14,073.004c	vārayām āsa tān vīrān sāntvapūrvam ariṃdamaḥ<BR>
14,073.005a	tam anādṛtya te sarve śarair abhyahanaṃs tadā<BR>
14,073.005c	tamorajobhyāṃ saṃchannāṃs tān kirīṭī nyavārayat<BR>
14,073.006a	abravīc ca tato jiṣṇuḥ prahasann iva bhārata<BR>
14,073.006c	nivartadhvam adharmajñāḥ śreyo jīvitam eva vaḥ<BR>
14,073.007a	sa hi vīraḥ prayāsyan vai dharmarājena vāritaḥ<BR>
14,073.007c	hatabāndhavā na te pārtha hantavyāḥ pārthivā iti<BR>
14,073.008a	sa tadā tad vacaḥ śrutvā dharmarājasya dhīmataḥ<BR>
14,073.008c	tān nivartadhvam ity āha na nyavartanta cāpi te<BR>
14,073.009a	tatas trigartarājānaṃ sūryavarmāṇam āhave<BR>
14,073.009c	vitatya śarajālena prajahāsa dhanaṃjayaḥ<BR>
14,073.010a	tatas te rathaghoṣeṇa khuranemisvanena ca<BR>
14,073.010c	pūrayanto diśaḥ sarvā dhanaṃjayam upādravan<BR>
14,073.011a	sūryavarmā tataḥ pārthe śarāṇāṃ nataparvaṇām<BR>
14,073.011c	śatāny amuñcad rājendra laghvastram abhidarśayan<BR>
14,073.012a	tathaivānye maheṣvāsā ye tasyaivānuyāyinaḥ<BR>
14,073.012c	mumucuḥ śaravarṣāṇi dhanaṃjayavadhaiṣiṇaḥ<BR>
14,073.013a	sa tāñ jyāpuṅkhanirmuktair bahubhiḥ subahūñ śarān<BR>
14,073.013c	ciccheda pāṇḍavo rājaṃs te bhūmau nyapataṃs tadā<BR>
14,073.014a	ketuvarmā tu tejasvī tasyaivāvarajo yuvā<BR>
14,073.014c	yuyudhe bhrātur arthāya pāṇḍavena mahātmanā<BR>
14,073.015a	tam āpatantaṃ saṃprekṣya ketuvarmāṇam āhave<BR>
14,073.015c	abhyaghnan niśitair bāṇair bībhatsuḥ paravīrahā<BR>
14,073.016a	ketuvarmaṇy abhihate dhṛtavarmā mahārathaḥ<BR>
14,073.016c	rathenāśu samāvṛtya śarair jiṣṇum avākirat<BR>
14,073.017a	tasya tāṃ śīghratām īkṣya tutoṣātīva vīryavān<BR>
14,073.017c	guḍākeśo mahātejā bālasya dhṛtavarmaṇaḥ<BR>
14,073.018a	na saṃdadhānaṃ dadṛśe nādadānaṃ ca taṃ tadā<BR>
14,073.018c	kirantam eva sa śarān dadṛśe pākaśāsaniḥ<BR>
14,073.019a	sa tu taṃ pūjayām āsa dhṛtavarmāṇam āhave<BR>
14,073.019c	manasā sa muhūrtaṃ vai raṇe samabhiharṣayan<BR>
14,073.019d*0145_01	na vivyādha raṇe kruddhaḥ kuntīputro hasann iva<BR>
14,073.019d*0145_02	saubhadrasyeva tat karma dṛṣṭvā bālasya vismitaḥ<BR>
14,073.020a	taṃ pannagam iva kruddhaṃ kuruvīraḥ smayann iva<BR>
14,073.020c	prītipūrvaṃ mahārāja prāṇair na vyaparopayat<BR>
14,073.021a	sa tathā rakṣyamāṇo vai pārthenāmitatejasā<BR>
14,073.021c	dhṛtavarmā śaraṃ tīkṣṇaṃ mumoca vijaye tadā<BR>
14,073.022a	sa tena vijayas tūrṇam asyan viddhaḥ kare bhṛśam<BR>
14,073.022c	mumoca gāṇḍīvaṃ duḥkhāt tat papātātha bhūtale<BR>
14,073.023a	dhanuṣaḥ patatas tasya savyasācikarād vibho<BR>
14,073.023c	indrasyevāyudhasyāsīd rūpaṃ bharatasattama<BR>
14,073.023d*0146_01	babhūva sadṛśaṃ rūpaṃ śakracāpasya bhārata<BR>
14,073.024a	tasmin nipatite divye mahādhanuṣi pārthiva<BR>
14,073.024c	jahāsa sasvanaṃ hāsaṃ dhṛtavarmā mahāhave<BR>
14,073.025a	tato roṣānvito jiṣṇuḥ pramṛjya rudhiraṃ karāt<BR>
14,073.025c	dhanur ādatta tad divyaṃ śaravarṣaṃ vavarṣa ca<BR>
14,073.026a	tato halahalāśabdo divaspṛg abhavat tadā<BR>
14,073.026c	nānāvidhānāṃ bhūtānāṃ tat karmātīva śaṃsatām<BR>
14,073.027a	tataḥ saṃprekṣya taṃ kruddhaṃ kālāntakayamopamam<BR>
14,073.027c	jiṣṇuṃ traigartakā yodhās tvaritāḥ paryavārayan<BR>
14,073.028a	abhisṛtya parīpsārthaṃ tatas te dhṛtavarmaṇaḥ<BR>
14,073.028c	parivavrur guḍākeśaṃ tatrākrudhyad dhanaṃjayaḥ<BR>
14,073.029a	tato yodhāñ jaghānāśu teṣāṃ sa daśa cāṣṭa ca<BR>
14,073.029c	mahendravajrapratimair āyasair niśitaiḥ śaraiḥ<BR>
14,073.030a	tāṃs tu prabhagnān saṃprekṣya tvaramāṇo dhanaṃjayaḥ<BR>
14,073.030c	śarair āśīviṣākārair jaghāna svanavad dhasan<BR>
14,073.031a	te bhagnamanasaḥ sarve traigartakamahārathāḥ<BR>
14,073.031c	diśo vidudruvuḥ sarvā dhanaṃjayaśarārditāḥ<BR>
14,073.031d*0147_01	hatāvaśiṣṭā hi purā pārthaṃ dṛṣṭaparākramāḥ<BR>
14,073.032a	ta ūcuḥ puruṣavyāghraṃ saṃśaptakaniṣūdanam<BR>
14,073.032c	tava sma kiṃkarāḥ sarve sarve ca vaśagās tava<BR>
14,073.033a	ājñāpayasva naḥ pārtha prahvān preṣyān avasthitān<BR>
14,073.033c	kariṣyāmaḥ priyaṃ sarvaṃ tava kauravanandana<BR>
14,073.034a	etad ājñāya vacanaṃ sarvāṃs tān abravīt tadā<BR>
14,073.034c	jīvitaṃ rakṣata nṛpāḥ śāsanaṃ gṛhyatām iti<BR>
14,073.034d*0148_01	āgacchadhvaṃ nṛpatayaḥ parāṃ caitrīm upasthitām<BR>
14,073.034d*0148_02	yudhiṣṭhirasyāśvamedho bhavadbhir anubhūyatām<BR>
14,074.001	vaiśaṃpāyana uvāca<BR>
14,074.001a	prāgjyotiṣam athābhyetya vyacarat sa hayottamaḥ<BR>
14,074.001c	bhagadattātmajas tatra niryayau raṇakarkaśaḥ<BR>
14,074.002a	sa hayaṃ pāṇḍuputrasya viṣayāntam upāgatam<BR>
14,074.002c	yuyudhe bharataśreṣṭha vajradatto mahīpatiḥ<BR>
14,074.003a	so 'bhiniryāya nagarād bhagadattasuto nṛpaḥ<BR>
14,074.003c	aśvam āyāntam unmathya nagarābhimukho yayau<BR>
14,074.004a	tam ālakṣya mahābāhuḥ kurūṇām ṛṣabhas tadā<BR>
14,074.004c	gāṇḍīvaṃ vikṣipaṃs tūrṇaṃ sahasā samupādravat<BR>
14,074.005a	tato gāṇḍīvanirmuktair iṣubhir mohito nṛpaḥ<BR>
14,074.005c	hayam utsṛjya taṃ vīras tataḥ pārtham upādravat<BR>
14,074.006a	punaḥ praviśya nagaraṃ daṃśitaḥ sa nṛpottamaḥ<BR>
14,074.006c	āruhya nāgapravaraṃ niryayau yuddhakāṅkṣayā<BR>
14,074.007a	pāṇḍureṇātapatreṇa dhriyamāṇena mūrdhani<BR>
14,074.007c	dodhūyatā cāmareṇa śvetena ca mahārathaḥ<BR>
14,074.007d*0149_01	dodhūyamānena tathā cāmareṇa mahārathaḥ<BR>
14,074.008a	tataḥ pārthaṃ samāsādya pāṇḍavānāṃ mahāratham<BR>
14,074.008c	āhvayām āsa kauravyaṃ bālyān mohāc ca saṃyuge<BR>
14,074.009a	sa vāraṇaṃ nagaprakhyaṃ prabhinnakaraṭāmukham<BR>
14,074.009c	preṣayām āsa saṃkruddhas tataḥ śvetahayaṃ prati<BR>
14,074.010a	vikṣarantaṃ yathā meghaṃ paravāraṇavāraṇam<BR>
14,074.010c	śāstravat kalpitaṃ saṃkhye trisāhaṃ yuddhadurmadam<BR>
14,074.011a	pracodyamānaḥ sa gajas tena rājñā mahābalaḥ<BR>
14,074.011c	tadāṅkuśena vibabhāv utpatiṣyann ivāmbaram<BR>
14,074.012a	tam āpatantaṃ saṃprekṣya kruddho rājan dhanaṃjayaḥ<BR>
14,074.012c	bhūmiṣṭho vāraṇagataṃ yodhayām āsa bhārata<BR>
14,074.013a	vajradattas tu saṃkruddho mumocāśu dhanaṃjaye<BR>
14,074.013c	tomarān agnisaṃkāśāñ śalabhān iva vegitān<BR>
14,074.014a	arjunas tān asaṃprāptān gāṇḍīvapreṣitaiḥ śaraiḥ<BR>
14,074.014c	dvidhā tridhā ca ciccheda kha eva khagamais tadā<BR>
14,074.015a	sa tān dṛṣṭvā tathā chinnāṃs tomarān bhagadattajaḥ<BR>
14,074.015c	iṣūn asaktāṃs tvaritaḥ prāhiṇot pāṇḍavaṃ prati<BR>
14,074.016a	tato 'rjunas tūrṇataraṃ rukmapuṅkhān ajihmagān<BR>
14,074.016c	preṣayām āsa saṃkruddho bhagadattātmajaṃ prati<BR>
14,074.017a	sa tair viddho mahātejā vajradatto mahāhave<BR>
14,074.017c	bhṛśāhataḥ papātorvyāṃ na tv enam ajahāt smṛtiḥ<BR>
14,074.018a	tataḥ sa punar āruhya vāraṇapravaraṃ raṇe<BR>
14,074.018c	avyagraḥ preṣayām āsa jayārthī vijayaṃ prati<BR>
14,074.019a	tasmai bāṇāṃs tato jiṣṇur nirmuktāśīviṣopamān<BR>
14,074.019c	preṣayām āsa saṃkruddho jvalitān iva pāvakān<BR>
14,074.020a	sa tair viddho mahānāgo visravan rudhiraṃ babhau<BR>
14,074.020c	himavān iva śailendro bahuprasravaṇas tadā<BR>
14,075.001	vaiśaṃpāyana uvāca<BR>
14,075.001a	evaṃ trirātram abhavat tad yuddhaṃ bharatarṣabha<BR>
14,075.001c	arjunasya narendreṇa vṛtreṇeva śatakratoḥ<BR>
14,075.002a	tataś caturthe divase vajradatto mahābalaḥ<BR>
14,075.002c	jahāsa sasvanaṃ hāsaṃ vākyaṃ cedam athābravīt<BR>
14,075.003a	arjunārjuna tiṣṭhasva na me jīvan vimokṣyase<BR>
14,075.003c	tvāṃ nihatya kariṣyāmi pitus toyaṃ yathāvidhi<BR>
14,075.004a	tvayā vṛddho mama pitā bhagadattaḥ pituḥ sakhā<BR>
14,075.004c	hato vṛddho 'pacāyitvāc chiśuṃ mām adya yodhaya<BR>
14,075.005a	ity evam uktvā saṃkruddho vajradatto narādhipaḥ<BR>
14,075.005c	preṣayām āsa kauravya vāraṇaṃ pāṇḍavaṃ prati<BR>
14,075.006a	saṃpreṣyamāṇo nāgendro vajradattena dhīmatā<BR>
14,075.006c	utpatiṣyann ivākāśam abhidudrāva pāṇḍavam<BR>
14,075.007a	agrahastapramuktena śīkareṇa sa phalgunam<BR>
14,075.007c	samukṣata mahārāja śailaṃ nīla ivāmbudaḥ<BR>
14,075.008a	sa tena preṣito rājñā meghavan ninadan muhuḥ<BR>
14,075.008c	mukhāḍambaraghoṣeṇa samādravata phalgunam<BR>
14,075.009a	sa nṛtyann iva nāgendro vajradattapracoditaḥ<BR>
14,075.009c	āsasāda drutaṃ rājan kauravāṇāṃ mahāratham<BR>
14,075.010a	tam āpatantaṃ saṃprekṣya vajradattasya vāraṇam<BR>
14,075.010c	gāṇḍīvam āśritya balī na vyakampata śatruhā<BR>
14,075.011a	cukrodha balavac cāpi pāṇḍavas tasya bhūpateḥ<BR>
14,075.011c	kāryavighnam anusmṛtya pūrvavairaṃ ca bhārata<BR>
14,075.012a	tatas taṃ vāraṇaṃ kruddhaḥ śarajālena pāṇḍavaḥ<BR>
14,075.012c	nivārayām āsa tadā veleva makarālayam<BR>
14,075.013a	sa nāgapravaro vīryād arjunena nivāritaḥ<BR>
14,075.013c	tasthau śarair vitunnāṅgaḥ śvāvic chalalito yathā<BR>
14,075.014a	nivāritaṃ gajaṃ dṛṣṭvā bhagadattātmajo nṛpaḥ<BR>
14,075.014c	utsasarja śitān bāṇān arjune krodhamūrchitaḥ<BR>
14,075.015a	arjunas tu mahārāja śaraiḥ śaravighātibhiḥ<BR>
14,075.015c	vārayām āsa tān astāṃs tad adbhutam ivābhavat<BR>
14,075.016a	tataḥ punar atikruddho rājā prāgjyotiṣādhipaḥ<BR>
14,075.016c	preṣayām āsa nāgendraṃ balavac chvasanopamam<BR>
14,075.017a	tam āpatantaṃ saṃprekṣya balavān pākaśāsaniḥ<BR>
14,075.017c	nārācam agnisaṃkāśaṃ prāhiṇod vāraṇaṃ prati<BR>
14,075.018a	sa tena vāraṇo rājan marmaṇy abhihato bhṛśam<BR>
14,075.018c	papāta sahasā bhūmau vajrarugṇa ivācalaḥ<BR>
14,075.019a	sa patañ śuśubhe nāgo dhanaṃjayaśarāhataḥ<BR>
14,075.019c	viśann iva mahāśailo mahīṃ vajraprapīḍitaḥ<BR>
14,075.020a	tasmin nipatite nāge vajradattasya pāṇḍavaḥ<BR>
14,075.020c	taṃ na bhetavyam ity āha tato bhūmigataṃ nṛpam<BR>
14,075.021a	abravīd dhi mahātejāḥ prasthitaṃ māṃ yudhiṣṭhiraḥ<BR>
14,075.021c	rājānas te na hantavyā dhanaṃjaya kathaṃ cana<BR>
14,075.022a	sarvam etan naravyāghra bhavatv etāvatā kṛtam<BR>
14,075.022c	yodhāś cāpi na hantavyā dhanaṃjaya raṇe tvayā<BR>
14,075.023a	vaktavyāś cāpi rājānaḥ sarvaiḥ saha suhṛjjanaiḥ<BR>
14,075.023c	yudhiṣṭhirasyāśvamedho bhavadbhir anubhūyatām<BR>
14,075.024a	iti bhrātṛvacaḥ śrutvā na hanmi tvāṃ janādhipa<BR>
14,075.024c	uttiṣṭha na bhayaṃ te 'sti svastimān gaccha pārthiva<BR>
14,075.025a	āgacchethā mahārāja parāṃ caitrīm upasthitām<BR>
14,075.025c	tadāśvamedho bhavitā dharmarājasya dhīmataḥ<BR>
14,075.026a	evam uktaḥ sa rājā tu bhagadattātmajas tadā<BR>
14,075.026c	tathety evābravīd vākyaṃ pāṇḍavenābhinirjitaḥ<BR>
14,076.001	vaiśaṃpāyana uvāca<BR>
14,076.001*0150_01	jitvā prasādya rājānaṃ bhagadattasutaṃ tadā<BR>
14,076.001*0150_02	visṛjya yāte turage saindhavān prati bhārata<BR>
14,076.001a	saindhavair abhavad yuddhaṃ tatas tasya kirīṭinaḥ<BR>
14,076.001c	hataśeṣair mahārāja hatānāṃ ca sutair api<BR>
14,076.002a	te 'vatīrṇam upaśrutya viṣayaṃ śvetavāhanam<BR>
14,076.002c	pratyudyayur amṛṣyanto rājānaḥ pāṇḍavarṣabham<BR>
14,076.003a	aśvaṃ ca taṃ parāmṛśya viṣayānte viṣopamāḥ<BR>
14,076.003c	na bhayaṃ cakrire pārthād bhīmasenād anantarāt<BR>
14,076.004a	te 'vidūrād dhanuṣpāṇiṃ yajñiyasya hayasya ca<BR>
14,076.004c	bībhatsuṃ pratyapadyanta padātinam avasthitam<BR>
14,076.005a	tatas te tu mahāvīryā rājānaḥ paryavārayan<BR>
14,076.005c	jigīṣanto naravyāghrāḥ pūrvaṃ vinikṛtā yudhi<BR>
14,076.006a	te nāmāny atha gotrāṇi karmāṇi vividhāni ca<BR>
14,076.006c	kīrtayantas tadā pārthaṃ śaravarṣair avākiran<BR>
14,076.007a	te kirantaḥ śarāṃs tīkṣṇān vāraṇendranivāraṇān<BR>
14,076.007c	raṇe jayam abhīpsantaḥ kaunteyaṃ paryavārayan<BR>
14,076.008a	te 'samīkṣyaiva taṃ vīram ugrakarmāṇam āhave<BR>
14,076.008c	sarve yuyudhire vīrā rathasthās taṃ padātinam<BR>
14,076.009a	te tam ājaghnire vīraṃ nivātakavacāntakam<BR>
14,076.009c	saṃśaptakanihantāraṃ hantāraṃ saindhavasya ca<BR>
14,076.010a	tato rathasahasreṇa hayānām ayutena ca<BR>
14,076.010c	koṣṭhakīkṛtya kaunteyaṃ saṃprahṛṣṭam ayodhayan<BR>
14,076.011a	saṃsmaranto vadhaṃ vīrāḥ sindhurājasya dhīmataḥ<BR>
14,076.011c	jayadrathasya kauravya samare savyasācinā<BR>
14,076.012a	tataḥ parjanyavat sarve śaravṛṣṭim avāsṛjan<BR>
14,076.012c	taiḥ kīrṇaḥ śuśubhe pārtho ravir meghāntare yathā<BR>
14,076.013a	sa śaraiḥ samavacchanno dadṛśe pāṇḍavarṣabhaḥ<BR>
14,076.013c	pañjarāntarasaṃcārī śakunta iva bhārata<BR>
14,076.014a	tato hāhākṛtaṃ sarvaṃ kaunteye śarapīḍite<BR>
14,076.014c	trailokyam abhavad rājan raviś cāsīd rajoruṇaḥ<BR>
14,076.015a	tato vavau mahārāja māruto romaharṣaṇaḥ<BR>
14,076.015c	rāhur agrasad ādityaṃ yugapat somam eva ca<BR>
14,076.016a	ulkāś ca jaghnire sūryaṃ vikīryantyaḥ samantataḥ<BR>
14,076.016c	vepathuś cābhavad rājan kailāsasya mahāgireḥ<BR>
14,076.017a	mumucuś cāsram atyuṣṇaṃ duḥkhaśokasamanvitāḥ<BR>
14,076.017c	saptarṣayo jātabhayās tathā devarṣayo 'pi ca<BR>
14,076.018a	śaśaś cāśu vinirbhidya maṇḍalaṃ śaśino 'patat<BR>
14,076.018c	viparītas tadā rājaṃs tasminn utpātalakṣaṇe<BR>
14,076.019a	rāsabhāruṇasaṃkāśā dhanuṣmantaḥ savidyutaḥ<BR>
14,076.019c	āvṛtya gaganaṃ meghā mumucur māṃsaśoṇitam<BR>
14,076.020a	evam āsīt tadā vīre śaravarṣābhisaṃvṛte<BR>
14,076.020c	loke 'smin bharataśreṣṭha tad adbhutam ivābhavat<BR>
14,076.021a	tasya tenāvakīrṇasya śarajālena sarvaśaḥ<BR>
14,076.021c	mohāt papāta gāṇḍīvam āvāpaś ca karād api<BR>
14,076.022a	tasmin moham anuprāpte śarajālaṃ mahattaram<BR>
14,076.022c	saindhavā mumucus tūrṇaṃ gatasattve mahārathe<BR>
14,076.023a	tato mohasamāpannaṃ jñātvā pārthaṃ divaukasaḥ<BR>
14,076.023c	sarve vitrastamanasas tasya śāntiparābhavan<BR>
14,076.024a	tato devarṣayaḥ sarve tathā saptarṣayo 'pi ca<BR>
14,076.024c	brahmarṣayaś ca vijayaṃ jepuḥ pārthasya dhīmataḥ<BR>
14,076.025a	tataḥ pradīpite devaiḥ pārthatejasi pārthiva<BR>
14,076.025c	tasthāv acalavad dhīmān saṃgrāme paramāstravit<BR>
14,076.026a	vicakarṣa dhanur divyaṃ tataḥ kauravanandanaḥ<BR>
14,076.026c	yantrasyeveha śabdo 'bhūn mahāṃs tasya punaḥ punaḥ<BR>
14,076.027a	tataḥ sa śaravarṣāṇi pratyamitrān prati prabhuḥ<BR>
14,076.027c	vavarṣa dhanuṣā pārtho varṣāṇīva sureśvaraḥ<BR>
14,076.028a	tatas te saindhavā yodhāḥ sarva eva sarājakāḥ<BR>
14,076.028c	nādṛśyanta śaraiḥ kīrṇāḥ śalabhair iva pāvakāḥ<BR>
14,076.029a	tasya śabdena vitresur bhayārtāś ca vidudruvuḥ<BR>
14,076.029c	mumucuś cāśru śokārtāḥ suṣupuś cāpi saindhavāḥ<BR>
14,076.030a	tāṃs tu sarvān naraśreṣṭhaḥ sarvato vicaran balī<BR>
14,076.030c	alātacakravad rājañ śarajālaiḥ samarpayat<BR>
14,076.031a	tad indrajālapratimaṃ bāṇajālam amitrahā<BR>
14,076.031c	vyasṛjad dikṣu sarvāsu mahendra iva vajrabhṛt<BR>
14,076.032a	meghajālanibhaṃ sainyaṃ vidārya sa raviprabhaḥ<BR>
14,076.032c	vibabhau kauravaśreṣṭhaḥ śaradīva divākaraḥ<BR>
14,077.001	vaiśaṃpāyana uvāca<BR>
14,077.001a	tato gāṇḍīvabhṛc chūro yuddhāya samavasthitaḥ<BR>
14,077.001c	vibabhau yudhi durdharṣo himavān acalo yathā<BR>
14,077.002a	tataḥ saindhavayodhās te punar eva vyavasthitāḥ<BR>
14,077.002c	vimuñcantaḥ susaṃrabdhāḥ śaravarṣāṇi bhārata<BR>
14,077.003a	tān prasahya mahāvīryaḥ punar eva vyavasthitān<BR>
14,077.003c	tataḥ provāca kaunteyo mumūrṣūñ ślakṣṇayā girā<BR>
14,077.004a	yudhyadhvaṃ parayā śaktyā yatadhvaṃ ca vadhe mama<BR>
14,077.004c	kurudhvaṃ sarvakāryāṇi mahad vo bhayam āgatam<BR>
14,077.005a	eṣa yotsyāmi vaḥ sarvān nivārya śaravāgurām<BR>
14,077.005c	tiṣṭhadhvaṃ yuddhamanaso darpaṃ vinayitāsmi vaḥ<BR>
14,077.006a	etāvad uktvā kauravyo ruṣā gāṇḍīvabhṛt tadā<BR>
14,077.006c	tato 'tha vacanaṃ smṛtvā bhrātur jyeṣṭhasya bhārata<BR>
14,077.007a	na hantavyā raṇe tāta kṣatriyā vijigīṣavaḥ<BR>
14,077.007c	jetavyāś ceti yat proktaṃ dharmarājñā mahātmanā<BR>
14,077.007e	cintayām āsa ca tadā phalgunaḥ puruṣarṣabhaḥ<BR>
14,077.008a	ity ukto 'haṃ narendreṇa na hantavyā nṛpā iti<BR>
14,077.008c	kathaṃ tan na mṛṣeha syād dharmarājavacaḥ śubham<BR>
14,077.009a	na hanyeraṃś ca rājāno rājñaś cājñā kṛtā bhavet<BR>
14,077.009c	iti saṃcintya sa tadā bhrātuḥ priyahite rataḥ<BR>
14,077.009e	provāca vākyaṃ dharmajñaḥ saindhavān yuddhadurmadān<BR>
14,077.010a	bālān striyo vā yuṣmākaṃ na haniṣye vyavasthitān<BR>
14,077.010c	yaś ca vakṣyati saṃgrāme tavāsmīti parājitaḥ<BR>
14,077.011a	etac chrutvā vaco mahyaṃ kurudhvaṃ hitam ātmanaḥ<BR>
14,077.011c	ato 'nyathā kṛcchragatā bhaviṣyatha mayārditāḥ<BR>
14,077.012a	evam uktvā tu tān vīrān yuyudhe kurupuṃgavaḥ<BR>
14,077.012c	atvarāvān asaṃrabdhaḥ saṃrabdhair vijigīṣubhiḥ<BR>
14,077.013a	tataḥ śatasahasrāṇi śarāṇāṃ nataparvaṇām<BR>
14,077.013c	mumucuḥ saindhavā rājaṃs tadā gāṇḍīvadhanvani<BR>
14,077.014a	sa tān āpatataḥ krūrān āśīviṣaviṣopamān<BR>
14,077.014c	ciccheda niśitair bāṇair antaraiva dhanaṃjayaḥ<BR>
14,077.015a	chittvā tu tān āśugamān kaṅkapatrāñ śilāśitān<BR>
14,077.015c	ekaikam eṣa daśabhir bibheda samare śaraiḥ<BR>
14,077.016a	tataḥ prāsāṃś ca śaktīś ca punar eva dhanaṃjaye<BR>
14,077.016c	jayadrathaṃ hataṃ smṛtvā cikṣipuḥ saindhavā nṛpāḥ<BR>
14,077.017a	teṣāṃ kirīṭī saṃkalpaṃ moghaṃ cakre mahāmanāḥ<BR>
14,077.017c	sarvāṃs tān antarā chittvā mudā cukrośa pāṇḍavaḥ<BR>
14,077.018a	tathaivāpatatāṃ teṣāṃ yodhānāṃ jayagṛddhinām<BR>
14,077.018c	śirāṃsi pātayām āsa bhallaiḥ saṃnataparvabhiḥ<BR>
14,077.019a	teṣāṃ pradravatāṃ caiva punar eva ca dhāvatām<BR>
14,077.019c	nivartatāṃ ca śabdo 'bhūt pūrṇasyeva mahodadheḥ<BR>
14,077.020a	te vadhyamānās tu tadā pārthenāmitatejasā<BR>
14,077.020c	yathāprāṇaṃ yathotsāhaṃ yodhayām āsur arjunam<BR>
14,077.021a	tatas te phalgunenājau śaraiḥ saṃnataparvabhiḥ<BR>
14,077.021c	kṛtā visaṃjñā bhūyiṣṭhāḥ klāntavāhanasainikāḥ<BR>
14,077.022a	tāṃs tu sarvān pariglānān viditvā dhṛtarāṣṭrajā<BR>
14,077.022c	duḥśalā bālam ādāya naptāraṃ prayayau tadā<BR>
14,077.022e	surathasya sutaṃ vīraṃ rathenānāgasaṃ tadā<BR>
14,077.023a	śāntyarthaṃ sarvayodhānām abhyagacchata pāṇḍavam<BR>
14,077.023c	sā dhanaṃjayam āsādya mumocārtasvaraṃ tadā<BR>
14,077.023e	dhanaṃjayo 'pi tāṃ dṛṣṭvā dhanur visasṛje prabhuḥ<BR>
14,077.024a	samutsṛṣṭadhanuḥ pārtho vidhivad bhaginīṃ tadā<BR>
14,077.024c	prāha kiṃ karavāṇīti sā ca taṃ vākyam abravīt<BR>
14,077.025a	eṣa te bharataśreṣṭha svasrīyasyātmajaḥ śiśuḥ<BR>
14,077.025c	abhivādayate vīra taṃ paśya puruṣarṣabha<BR>
14,077.026a	ity uktas tasya pitaraṃ sa papracchārjunas tadā<BR>
14,077.026c	kvāsāv iti tato rājan duḥśalā vākyam abravīt<BR>
14,077.027a	pitṛśokābhisaṃtapto viṣādārto 'sya vai pitā<BR>
14,077.027c	pañcatvam agamad vīra yathā tan me nibodha ha<BR>
14,077.028a	sa pūrvaṃ pitaraṃ śrutvā hataṃ yuddhe tvayānagha<BR>
14,077.028c	tvām āgataṃ ca saṃśrutya yuddhāya hayasāriṇam<BR>
14,077.028e	pituś ca mṛtyuduḥkhārto 'jahāt prāṇān dhanaṃjaya<BR>
14,077.029a	prāpto bībhatsur ity eva nāma śrutvaiva te 'nagha<BR>
14,077.029c	viṣādārtaḥ papātorvyāṃ mamāra ca mamātmajaḥ<BR>
14,077.030a	taṃ tu dṛṣṭvā nipatitaṃ tatas tasyātmajaṃ vibho<BR>
14,077.030c	gṛhītvā samanuprāptā tvām adya śaraṇaiṣiṇī<BR>
14,077.031a	ity uktvārtasvaraṃ sā tu mumoca dhṛtarāṣṭrajā<BR>
14,077.031c	dīnā dīnaṃ sthitaṃ pārtham abravīc cāpy adhomukham<BR>
14,077.032a	svasāraṃ mām avekṣasva svasrīyātmajam eva ca<BR>
14,077.032c	kartum arhasi dharmajña dayāṃ mayi kurūdvaha<BR>
14,077.032e	vismṛtya kururājānaṃ taṃ ca mandaṃ jayadratham<BR>
14,077.033a	abhimanyor yathā jātaḥ parikṣit paravīrahā<BR>
14,077.033c	tathāyaṃ surathāj jāto mama pautro mahābhuja<BR>
14,077.034a	tam ādāya naravyāghra saṃprāptāsmi tavāntikam<BR>
14,077.034c	śamārthaṃ sarvayodhānāṃ śṛṇu cedaṃ vaco mama<BR>
14,077.035a	āgato 'yaṃ mahābāho tasya mandasya pautrakaḥ<BR>
14,077.035c	prasādam asya bālasya tasmāt tvaṃ kartum arhasi<BR>
14,077.036a	eṣa prasādya śirasā mayā sārdham ariṃdama<BR>
14,077.036c	yācate tvāṃ mahābāho śamaṃ gaccha dhanaṃjaya<BR>
14,077.037a	bālasya hatabandhoś ca pārtha kiṃ cid ajānataḥ<BR>
14,077.037c	prasādaṃ kuru dharmajña mā manyuvaśam anvagāḥ<BR>
14,077.038a	tam anāryaṃ nṛśaṃsaṃ ca vismṛtyāsya pitāmaham<BR>
14,077.038c	āgaskāriṇam atyarthaṃ prasādaṃ kartum arhasi<BR>
14,077.039a	evaṃ bruvatyāṃ karuṇaṃ duḥśalāyāṃ dhanaṃjayaḥ<BR>
14,077.039c	saṃsmṛtya devīṃ gāndhārīṃ dhṛtarāṣṭraṃ ca pārthivam<BR>
14,077.039e	provāca duḥkhaśokārtaḥ kṣatradharmaṃ vigarhayan<BR>
14,077.040a	dhik taṃ duryodhanaṃ kṣudraṃ rājyalubdhaṃ ca māninam<BR>
14,077.040c	yatkṛte bāndhavāḥ sarve mayā nītā yamakṣayam<BR>
14,077.041a	ity uktvā bahu sāntvādi prasādam akaroj jayaḥ<BR>
14,077.041c	pariṣvajya ca tāṃ prīto visasarja gṛhān prati<BR>
14,077.042a	duḥśalā cāpi tān yodhān nivārya mahato raṇāt<BR>
14,077.042c	saṃpūjya pārthaṃ prayayau gṛhān prati śubhānanā<BR>
14,077.043a	tataḥ saindhavakān yodhān vinirjitya nararṣabhaḥ<BR>
14,077.043b*0151_01	evaṃ nirjitya tān vīrān saindhavān sa dhanaṃjayaḥ<BR>
14,077.043c	punar evānvadhāvat sa taṃ hayaṃ kāmacāriṇam<BR>
14,077.044a	sasāra yajñiyaṃ vīro vidhivat sa viśāṃ pate<BR>
14,077.044c	tārāmṛgam ivākāśe devadevaḥ pinākadhṛk<BR>
14,077.045a	sa ca vājī yatheṣṭena tāṃs tān deśān yathāsukham<BR>
14,077.045c	vicacāra yathākāmaṃ karma pārthasya vardhayan<BR>
14,077.046a	krameṇa sa hayas tv evaṃ vicaran bharatarṣabha<BR>
14,077.046c	maṇipūrapater deśam upāyāt sahapāṇḍavaḥ<BR>
14,078.001	vaiśaṃpāyana uvāca<BR>
14,078.001a	śrutvā tu nṛpatir vīraṃ pitaraṃ babhruvāhanaḥ<BR>
14,078.001c	niryayau vinayenāryo brāhmaṇārghyapuraḥsaraḥ<BR>
14,078.002a	maṇipūreśvaraṃ tv evam upayātaṃ dhanaṃjayaḥ<BR>
14,078.002c	nābhyanandata medhāvī kṣatradharmam anusmaran<BR>
14,078.003a	uvāca cainaṃ dharmātmā samanyuḥ phalgunas tadā<BR>
14,078.003c	prakriyeyaṃ na te yuktā bahis tvaṃ kṣatradharmataḥ<BR>
14,078.004a	saṃrakṣyamāṇaṃ turagaṃ yaudhiṣṭhiram upāgatam<BR>
14,078.004c	yajñiyaṃ viṣayānte māṃ nāyotsīḥ kiṃ nu putraka<BR>
14,078.005a	dhik tvām astu sudurbuddhiṃ kṣatradharmāviśāradam<BR>
14,078.005c	yo māṃ yuddhāya saṃprāptaṃ sāmnaivātho tvam agrahīḥ<BR>
14,078.006a	na tvayā puruṣārthaś ca kaś cid astīha jīvatā<BR>
14,078.006c	yas tvaṃ strīvad yudhā prāptaṃ sāmnā māṃ pratyagṛhṇathāḥ<BR>
14,078.007a	yady ahaṃ nyastaśastras tvām āgaccheyaṃ sudurmate<BR>
14,078.007c	prakriyeyaṃ tato yuktā bhavet tava narādhama<BR>
14,078.008a	tam evam uktaṃ bhartrā tu viditvā pannagātmajā<BR>
14,078.008c	amṛṣyamāṇā bhittvorvīm ulūpī tam upāgamat<BR>
14,078.009a	sā dadarśa tataḥ putraṃ vimṛśantam adhomukham<BR>
14,078.009c	saṃtarjyamānam asakṛd bhartrā yuddhārthinā vibho<BR>
14,078.010a	tataḥ sā cārusarvāṅgī tam upetyoragātmajā<BR>
14,078.010c	ulūpī prāha vacanaṃ kṣatradharmaviśāradā<BR>
14,078.011a	ulūpīṃ māṃ nibodha tvaṃ mātaraṃ pannagātmajām<BR>
14,078.011c	kuruṣva vacanaṃ putra dharmas te bhavitā paraḥ<BR>
14,078.012a	yudhyasvainaṃ kuruśreṣṭhaṃ dhanaṃjayam ariṃdama<BR>
14,078.012c	evam eṣa hi te prīto bhaviṣyati na saṃśayaḥ<BR>
14,078.013a	evam uddharṣito mātrā sa rājā babhruvāhanaḥ<BR>
14,078.013c	manaś cakre mahātejā yuddhāya bharatarṣabha<BR>
14,078.014a	saṃnahya kāñcanaṃ varma śirastrāṇaṃ ca bhānumat<BR>
14,078.014c	tūṇīraśatasaṃbādham āruroha mahāratham<BR>
14,078.015a	sarvopakaraṇair yuktaṃ yuktam aśvair manojavaiḥ<BR>
14,078.015c	sucakropaskaraṃ dhīmān hemabhāṇḍapariṣkṛtam<BR>
14,078.016a	paramārcitam ucchritya dhvajaṃ siṃhaṃ hiraṇmayam<BR>
14,078.016c	prayayau pārtham uddiśya sa rājā babhruvāhanaḥ<BR>
14,078.017a	tato 'bhyetya hayaṃ vīro yajñiyaṃ pārtharakṣitam<BR>
14,078.017c	grāhayām āsa puruṣair hayaśikṣāviśāradaiḥ<BR>
14,078.018a	gṛhītaṃ vājinaṃ dṛṣṭvā prītātmā sa dhanaṃjayaḥ<BR>
14,078.018c	putraṃ rathasthaṃ bhūmiṣṭhaḥ saṃnyavārayad āhave<BR>
14,078.019a	tataḥ sa rājā taṃ vīraṃ śaravrātaiḥ sahasraśaḥ<BR>
14,078.019c	ardayām āsa niśitair āśīviṣaviṣopamaiḥ<BR>
14,078.020a	tayoḥ samabhavad yuddhaṃ pituḥ putrasya cātulam<BR>
14,078.020c	devāsuraraṇaprakhyam ubhayoḥ prīyamāṇayoḥ<BR>
14,078.021a	kirīṭinaṃ tu vivyādha śareṇa nataparvaṇā<BR>
14,078.021c	jatrudeśe naravyāghraḥ prahasan babhruvāhanaḥ<BR>
14,078.022a	so 'bhyagāt saha puṅkhena valmīkam iva pannagaḥ<BR>
14,078.022c	vinirbhidya ca kaunteyaṃ mahītalam athāviśat<BR>
14,078.023a	sa gāḍhavedano dhīmān ālambya dhanur uttamam<BR>
14,078.023c	divyaṃ tejaḥ samāviśya pramīta iva saṃbabhau<BR>
14,078.024a	sa saṃjñām upalabhyātha praśasya puruṣarṣabhaḥ<BR>
14,078.024c	putraṃ śakrātmajo vākyam idam āha mahīpate<BR>
14,078.025a	sādhu sādhu mahābāho vatsa citrāṅgadātmaja<BR>
14,078.025c	sadṛśaṃ karma te dṛṣṭvā prītimān asmi putraka<BR>
14,078.026a	vimuñcāmy eṣa bāṇāṃs te putra yuddhe sthiro bhava<BR>
14,078.026c	ity evam uktvā nārācair abhyavarṣad amitrahā<BR>
14,078.026d*0152_01	sutīkṣṇair ātmajaṃ vīraṃ prahasan pāṇḍavarṣabha<BR>
14,078.027a	tān sa gāṇḍīvanirmuktān vajrāśanisamaprabhān<BR>
14,078.027c	nārācair acchinad rājā sarvān eva tridhā tridhā<BR>
14,078.028a	tasya pārthaḥ śarair divyair dhvajaṃ hemapariṣkṛtam<BR>
14,078.028c	suvarṇatālapratimaṃ kṣureṇāpāharad rathāt<BR>
14,078.029a	hayāṃś cāsya mahākāyān mahāvegaparākramān<BR>
14,078.029c	cakāra rājño nirjīvān prahasan pāṇḍavarṣabhaḥ<BR>
14,078.030a	sa rathād avatīryāśu rājā paramakopanaḥ<BR>
14,078.030c	padātiḥ pitaraṃ kopād yodhayām āsa pāṇḍavam<BR>
14,078.031a	saṃprīyamāṇaḥ pāṇḍūnām ṛṣabhaḥ putravikramāt<BR>
14,078.031c	nātyarthaṃ pīḍayām āsa putraṃ vajradharātmajaḥ<BR>
14,078.032a	sa hanyamāno vimukhaṃ pitaraṃ babhruvāhanaḥ<BR>
14,078.032b*0153_01	hṛdi vivyādha bāṇena dṛḍhena jagatīpatiḥ<BR>
14,078.032c	śarair āśīviṣākāraiḥ punar evārdayad balī<BR>
14,078.033a	tataḥ sa bālyāt pitaraṃ vivyādha hṛdi patriṇā<BR>
14,078.033c	niśitena supuṅkhena balavad babhruvāhanaḥ<BR>
14,078.034a	sa bāṇas tejasā dīpto jvalann iva hutāśanaḥ<BR>
14,078.034c	viveśa pāṇḍavaṃ rājan marma bhittvātiduḥkhakṛt<BR>
14,078.035a	sa tenātibhṛśaṃ viddhaḥ putreṇa kurunandanaḥ<BR>
14,078.035c	mahīṃ jagāma mohārtas tato rājan dhanaṃjayaḥ<BR>
14,078.036a	tasmin nipatite vīre kauravāṇāṃ dhuraṃdhare<BR>
14,078.036c	so 'pi mohaṃ jagāmāśu tataś citrāṅgadāsutaḥ<BR>
14,078.037a	vyāyamya saṃyuge rājā dṛṣṭvā ca pitaraṃ hatam<BR>
14,078.037c	pūrvam eva ca bāṇaughair gāḍhaviddho 'rjunena saḥ<BR>
14,078.037d*0154_01	papāta so 'pi dharaṇīm āliṅgya raṇamūrdhani<BR>
14,078.038a	bhartāraṃ nihataṃ dṛṣṭvā putraṃ ca patitaṃ bhuvi<BR>
14,078.038c	citrāṅgadā paritrastā praviveśa raṇājiram<BR>
14,078.039a	śokasaṃtaptahṛdayā rudatī sā tataḥ śubhā<BR>
14,078.039c	maṇipūrapater mātā dadarśa nihataṃ patim<BR>
14,079.001	vaiśaṃpāyana uvāca<BR>
14,079.001a	tato bahuvidhaṃ bhīrur vilapya kamalekṣaṇā<BR>
14,079.001c	mumoha duḥkhād durdharṣā nipapāta ca bhūtale<BR>
14,079.002a	pratilabhya ca sā saṃjñāṃ devī divyavapurdharā<BR>
14,079.002c	ulūpīṃ pannagasutāṃ dṛṣṭvedaṃ vākyam abravīt<BR>
14,079.003a	ulūpi paśya bhartāraṃ śayānaṃ nihataṃ raṇe<BR>
14,079.003c	tvatkṛte mama putreṇa bālena samitiṃjayam<BR>
14,079.004a	nanu tvam ārye dharmajñā nanu cāsi pativratā<BR>
14,079.004c	yat tvatkṛte 'yaṃ patitaḥ patis te nihato raṇe<BR>
14,079.005a	kiṃ tu sarvāparādho 'yaṃ yadi te 'dya dhanaṃjayaḥ<BR>
14,079.005c	kṣamasva yācyamānā me saṃjīvaya dhanaṃjayam<BR>
14,079.006a	nanu tvam ārye dharmajñā trailokyaviditā śubhe<BR>
14,079.006c	yad ghātayitvā bhartāraṃ putreṇeha na śocasi<BR>
14,079.007a	nāhaṃ śocāmi tanayaṃ nihataṃ pannagātmaje<BR>
14,079.007c	patim eva tu śocāmi yasyātithyam idaṃ kṛtam<BR>
14,079.008a	ity uktvā sā tadā devīm ulūpīṃ pannagātmajām<BR>
14,079.008c	bhartāram abhigamyedam ity uvāca yaśasvinī<BR>
14,079.009a	uttiṣṭha kurumukhyasya priyakāma mama priya<BR>
14,079.009c	ayam aśvo mahābāho mayā te parimokṣitaḥ<BR>
14,079.010a	nanu nāma tvayā vīra dharmarājasya yajñiyaḥ<BR>
14,079.010c	ayam aśvo 'nusartavyaḥ sa śeṣe kiṃ mahītale<BR>
14,079.011a	tvayi prāṇāḥ samāyattāḥ kurūṇāṃ kurunandana<BR>
14,079.011c	sa kasmāt prāṇado 'nyeṣāṃ prāṇān saṃtyaktavān asi<BR>
14,079.012a	ulūpi sādhu saṃpaśya bhartāraṃ nihataṃ raṇe<BR>
14,079.012c	putraṃ cainaṃ samutsāhya ghātayitvā na śocasi<BR>
14,079.013a	kāmaṃ svapitu bālo 'yaṃ bhūmau pretagatiṃ gataḥ<BR>
14,079.013c	lohitākṣo guḍākeśo vijayaḥ sādhu jīvatu<BR>
14,079.014a	nāparādho 'sti subhage narāṇāṃ bahubhāryatā<BR>
14,079.014c	nārīṇāṃ tu bhavaty etan mā te bhūd buddhir īdṛśī<BR>
14,079.015a	sakhyaṃ hy etat kṛtaṃ dhātrā śāśvataṃ cāvyayaṃ ca ha<BR>
14,079.015c	sakhyaṃ samabhijānīhi satyaṃ saṃgatam astu te<BR>
14,079.016a	putreṇa ghātayitvemaṃ patiṃ yadi na me 'dya vai<BR>
14,079.016c	jīvantaṃ darśayasy adya parityakṣyāmi jīvitam<BR>
14,079.017a	sāhaṃ duḥkhānvitā bhīru patiputravinākṛtā<BR>
14,079.017c	ihaiva prāyam āśiṣye prekṣantyās te na saṃśayaḥ<BR>
14,079.018a	ity uktvā pannagasutāṃ sapatnīṃ caitravāhinī<BR>
14,079.018c	tataḥ prāyam upāsīnā tūṣṇīm āsīj janādhipa<BR>
14,080.001	vaiśaṃpāyana uvāca<BR>
14,080.001a	tathā vilapyoparatā bhartuḥ pādau pragṛhya sā<BR>
14,080.001c	upaviṣṭābhavad devī socchvāsaṃ putram īkṣatī<BR>
14,080.002a	tataḥ saṃjñāṃ punar labdhvā sa rājā babhruvāhanaḥ<BR>
14,080.002c	mātaraṃ tām athālokya raṇabhūmāv athābravīt<BR>
14,080.003a	ito duḥkhataraṃ kiṃ nu yan me mātā sukhaidhitā<BR>
14,080.003c	bhūmau nipatitaṃ vīram anuśete mṛtaṃ patim<BR>
14,080.004a	nihantāraṃ raṇe 'rīṇāṃ sarvaśastrabhṛtāṃ varam<BR>
14,080.004c	mayā vinihataṃ saṃkhye prekṣate durmaraṃ bata<BR>
14,080.005a	aho 'syā hṛdayaṃ devyā dṛḍhaṃ yan na vidīryate<BR>
14,080.005c	vyūḍhoraskaṃ mahābāhuṃ prekṣantyā nihataṃ patim<BR>
14,080.006a	durmaraṃ puruṣeṇeha manye hy adhvany anāgate<BR>
14,080.006c	yatra nāhaṃ na me mātā viprayujyeta jīvitāt<BR>
14,080.007a	aho dhik kuruvīrasya hy uraḥsthaṃ kāñcanaṃ bhuvi<BR>
14,080.007c	vyapaviddhaṃ hatasyeha mayā putreṇa paśyata<BR>
14,080.008a	bho bho paśyata me vīraṃ pitaraṃ brāhmaṇā bhuvi<BR>
14,080.008c	śayānaṃ vīraśayane mayā putreṇa pātitam<BR>
14,080.009a	brāhmaṇāḥ kurumukhyasya prayuktā hayasāriṇaḥ<BR>
14,080.009c	kurvantu śāntikāṃ tv adya raṇe yo 'yaṃ mayā hataḥ<BR>
14,080.010a	vyādiśantu ca kiṃ viprāḥ prāyaścittam ihādya me<BR>
14,080.010c	sunṛśaṃsasya pāpasya pitṛhantū raṇājire<BR>
14,080.011a	duścarā dvādaśa samā hatvā pitaram adya vai<BR>
14,080.011c	mameha sunṛśaṃsasya saṃvītasyāsya carmaṇā<BR>
14,080.012a	śiraḥkapāle cāsyaiva bhuñjataḥ pitur adya me<BR>
14,080.012c	prāyaścittaṃ hi nāsty anyad dhatvādya pitaraṃ mama<BR>
14,080.013a	paśya nāgottamasute bhartāraṃ nihataṃ mayā<BR>
14,080.013c	kṛtaṃ priyaṃ mayā te 'dya nihatya samare 'rjunam<BR>
14,080.014a	so 'ham apy adya yāsyāmi gatiṃ pitṛniṣevitām<BR>
14,080.014c	na śaknomy ātmanātmānam ahaṃ dhārayituṃ śubhe<BR>
14,080.015a	sā tvaṃ mayi mṛte mātas tathā gāṇḍīvadhanvani<BR>
14,080.015c	bhava prītimatī devi satyenātmānam ālabhe<BR>
14,080.016a	ity uktvā sa tadā rājā duḥkhaśokasamāhataḥ<BR>
14,080.016c	upaspṛśya mahārāja duḥkhād vacanam abravīt<BR>
14,080.017a	śṛṇvantu sarvabhūtāni sthāvarāṇi carāṇi ca<BR>
14,080.017c	tvaṃ ca mātar yathā satyaṃ bravīmi bhujagottame<BR>
14,080.018a	yadi nottiṣṭhati jayaḥ pitā me bharatarṣabhaḥ<BR>
14,080.018c	asminn eva raṇoddeśe śoṣayiṣye kalevaram<BR>
14,080.019a	na hi me pitaraṃ hatvā niṣkṛtir vidyate kva cit<BR>
14,080.019c	narakaṃ pratipatsyāmi dhruvaṃ guruvadhārditaḥ<BR>
14,080.020a	vīraṃ hi kṣatriyaṃ hatvā gośatena pramucyate<BR>
14,080.020c	pitaraṃ tu nihatyaivaṃ dustarā niṣkṛtir mayā<BR>
14,080.021a	eṣa hy eko mahātejāḥ pāṇḍuputro dhanaṃjayaḥ<BR>
14,080.021c	pitā ca mama dharmātmā tasya me niṣkṛtiḥ kutaḥ<BR>
14,080.022a	ity evam uktvā nṛpate dhanaṃjayasuto nṛpaḥ<BR>
14,080.022c	upaspṛśyābhavat tūṣṇīṃ prāyopeto mahāmatiḥ<BR>
14,081.001	vaiśaṃpāyana uvāca<BR>
14,081.001a	prāyopaviṣṭe nṛpatau maṇipūreśvare tadā<BR>
14,081.001c	pitṛśokasamāviṣṭe saha mātrā paraṃtapa<BR>
14,081.002a	ulūpī cintayām āsa tadā saṃjīvanaṃ maṇim<BR>
14,081.002c	sa copātiṣṭhata tadā pannagānāṃ parāyaṇam<BR>
14,081.003a	taṃ gṛhītvā tu kauravya nāgarājapateḥ sutā<BR>
14,081.003c	manaḥprahlādanīṃ vācaṃ sainikānām athābravīt<BR>
14,081.004a	uttiṣṭha mā śucaḥ putra naiṣa jiṣṇus tvayā hataḥ<BR>
14,081.004c	ajeyaḥ puruṣair eṣa devair vāpi savāsavaiḥ<BR>
14,081.005a	mayā tu mohinī nāma māyaiṣā saṃprayojitā<BR>
14,081.005c	priyārthaṃ puruṣendrasya pitus te 'dya yaśasvinaḥ<BR>
14,081.006a	jijñāsur hy eṣa vai putra balasya tava kauravaḥ<BR>
14,081.006c	saṃgrāme yudhyato rājann āgataḥ paravīrahā<BR>
14,081.007a	tasmād asi mayā putra yuddhārthaṃ paricoditaḥ<BR>
14,081.007c	mā pāpam ātmanaḥ putra śaṅkethās tv aṇv api prabho<BR>
14,081.008a	ṛṣir eṣa mahātejāḥ puruṣaḥ śāśvato 'vyayaḥ<BR>
14,081.008c	nainaṃ śakto hi saṃgrāme jetuṃ śakro 'pi putraka<BR>
14,081.009a	ayaṃ tu me maṇir divyaḥ samānīto viśāṃ pate<BR>
14,081.009c	mṛtān mṛtān pannagendrān yo jīvayati nityadā<BR>
14,081.010a	etam asyorasi tvaṃ tu sthāpayasva pituḥ prabho<BR>
14,081.010c	saṃjīvitaṃ punaḥ putra tato draṣṭāsi pāṇḍavam<BR>
14,081.011a	ity uktaḥ sthāpayām āsa tasyorasi maṇiṃ tadā<BR>
14,081.011c	pārthasyāmitatejāḥ sa pituḥ snehād apāpakṛt<BR>
14,081.012a	tasmin nyaste maṇau vīra jiṣṇur ujjīvitaḥ prabhuḥ<BR>
14,081.012c	suptotthita ivottasthau mṛṣṭalohitalocanaḥ<BR>
14,081.013a	tam utthitaṃ mahātmānaṃ labdhasaṃjñaṃ manasvinam<BR>
14,081.013c	samīkṣya pitaraṃ svasthaṃ vavande babhruvāhanaḥ<BR>
14,081.014a	utthite puruṣavyāghre punar lakṣmīvati prabho<BR>
14,081.014c	divyāḥ sumanasaḥ puṇyā vavṛṣe pākaśāsanaḥ<BR>
14,081.015a	anāhatā dundubhayaḥ praṇedur meghanisvanāḥ<BR>
14,081.015c	sādhu sādhv iti cākāśe babhūva sumahān svanaḥ<BR>
14,081.016a	utthāya tu mahābāhuḥ paryāśvasto dhanaṃjayaḥ<BR>
14,081.016c	babhruvāhanam āliṅgya samājighrata mūrdhani<BR>
14,081.017a	dadarśa cāvidūre 'sya mātaraṃ śokakarśitām<BR>
14,081.017c	ulūpyā saha tiṣṭhantīṃ tato 'pṛcchad dhanaṃjayaḥ<BR>
14,081.018a	kim idaṃ lakṣyate sarvaṃ śokavismayaharṣavat<BR>
14,081.018c	raṇājiram amitraghna yadi jānāsi śaṃsa me<BR>
14,081.019a	jananī ca kimarthaṃ te raṇabhūmim upāgatā<BR>
14,081.019c	nāgendraduhitā ceyam ulūpī kim ihāgatā<BR>
14,081.020a	jānāmy aham idaṃ yuddhaṃ tvayā madvacanāt kṛtam<BR>
14,081.020c	strīṇām āgamane hetum aham icchāmi veditum<BR>
14,081.021a	tam uvāca tataḥ pṛṣṭo maṇipūrapatis tadā<BR>
14,081.021c	prasādya śirasā vidvān ulūpī pṛcchyatām iti<BR>
14,082.001	arjuna uvāca<BR>
14,082.001a	kim āgamanakṛtyaṃ te kauravyakulanandini<BR>
14,082.001c	maṇipūrapater mātus tathaiva ca raṇājire<BR>
14,082.002a	kaccit kuśalakāmāsi rājño 'sya bhujagātmaje<BR>
14,082.002c	mama vā cañcalāpāṅge kaccit tvaṃ śubham icchasi<BR>
14,082.003a	kaccit te pṛthulaśroṇi nāpriyaṃ śubhadarśane<BR>
14,082.003c	akārṣam aham ajñānād ayaṃ vā babhruvāhanaḥ<BR>
14,082.004a	kaccic ca rājaputrī te sapatnī caitravāhinī<BR>
14,082.004c	citrāṅgadā varārohā nāparādhyati kiṃ cana<BR>
14,082.005a	tam uvācoragapater duhitā prahasanty atha<BR>
14,082.005c	na me tvam aparāddho 'si na nṛpo babhruvāhanaḥ<BR>
14,082.005e	na janitrī tathāsyeyaṃ mama yā preṣyavat sthitā<BR>
14,082.006a	śrūyatāṃ yad yathā cedaṃ mayā sarvaṃ viceṣṭitam<BR>
14,082.006c	na me kopas tvayā kāryaḥ śirasā tvāṃ prasādaye<BR>
14,082.007a	tvatprītyarthaṃ hi kauravya kṛtam etan mayānagha<BR>
14,082.007c	yat tac chṛṇu mahābāho nikhilena dhanaṃjaya<BR>
14,082.008a	mahābhāratayuddhe yat tvayā śāṃtanavo nṛpaḥ<BR>
14,082.008c	adharmeṇa hataḥ pārtha tasyaiṣā niṣkṛtiḥ kṛtā<BR>
14,082.009a	na hi bhīṣmas tvayā vīra yudhyamāno nipātitaḥ<BR>
14,082.009c	śikhaṇḍinā tu saṃsaktas tam āśritya hatas tvayā<BR>
14,082.010a	tasya śāntim akṛtvā tu tyajes tvaṃ yadi jīvitam<BR>
14,082.010c	karmaṇā tena pāpena patethā niraye dhruvam<BR>
14,082.011a	eṣā tu vihitā śāntiḥ putrād yāṃ prāptavān asi<BR>
14,082.011c	vasubhir vasudhāpāla gaṅgayā ca mahāmate<BR>
14,082.012a	purā hi śrutam etad vai vasubhiḥ kathitaṃ mayā<BR>
14,082.012c	gaṅgāyās tīram āgamya hate śāṃtanave nṛpe<BR>
14,082.013a	āplutya devā vasavaḥ sametya ca mahānadīm<BR>
14,082.013c	idam ūcur vaco ghoraṃ bhāgīrathyā mate tadā<BR>
14,082.014a	eṣa śāṃtanavo bhīṣmo nihataḥ savyasācinā<BR>
14,082.014c	ayudhyamānaḥ saṃgrāme saṃsakto 'nyena bhāmini<BR>
14,082.015a	tad anenābhiṣaṅgeṇa vayam apy arjunaṃ śubhe<BR>
14,082.015c	śāpena yojayāmeti tathāstv iti ca sābravīt<BR>
14,082.016a	tad ahaṃ pitur āvedya bhṛśaṃ pravyathitendriyā<BR>
14,082.016c	abhavaṃ sa ca tac chrutvā viṣādam agamat param<BR>
14,082.017a	pitā tu me vasūn gatvā tvadarthaṃ samayācata<BR>
14,082.017c	punaḥ punaḥ prasādyaināṃs ta enam idam abruvan<BR>
14,082.018a	punas tasya mahābhāga maṇipūreśvaro yuvā<BR>
14,082.018c	sa enaṃ raṇamadhyasthaṃ śaraiḥ pātayitā bhuvi<BR>
14,082.019a	evaṃ kṛte sa nāgendra muktaśāpo bhaviṣyati<BR>
14,082.019c	gaccheti vasubhiś cokto mama cedaṃ śaśaṃsa saḥ<BR>
14,082.020a	tac chrutvā tvaṃ mayā tasmāc chāpād asi vimokṣitaḥ<BR>
14,082.020c	na hi tvāṃ devarājo 'pi samareṣu parājayet<BR>
14,082.021a	ātmā putraḥ smṛtas tasmāt tenehāsi parājitaḥ<BR>
14,082.021c	nātra doṣo mama mataḥ kathaṃ vā manyase vibho<BR>
14,082.022a	ity evam ukto vijayaḥ prasannātmābravīd idam<BR>
14,082.022c	sarvaṃ me supriyaṃ devi yad etat kṛtavaty asi<BR>
14,082.023a	ity uktvāthābravīt putraṃ maṇipūreśvaraṃ jayaḥ<BR>
14,082.023c	citrāṅgadāyāḥ śṛṇvantyāḥ kauravyaduhitus tathā<BR>
14,082.024a	yudhiṣṭhirasyāśvamedhaḥ parāṃ caitrīṃ bhaviṣyati<BR>
14,082.024c	tatrāgaccheḥ sahāmātyo mātṛbhyāṃ sahito nṛpa<BR>
14,082.025a	ity evam uktaḥ pārthena sa rājā babhruvāhanaḥ<BR>
14,082.025c	uvāca pitaraṃ dhīmān idam asrāvilekṣaṇaḥ<BR>
14,082.026a	upayāsyāmi dharmajña bhavataḥ śāsanād aham<BR>
14,082.026c	aśvamedhe mahāyajñe dvijātipariveṣakaḥ<BR>
14,082.027a	mama tv anugrahārthāya praviśasva puraṃ svakam<BR>
14,082.027c	bhāryābhyāṃ saha śatrughna mā bhūt te 'tra vicāraṇā<BR>
14,082.028a	uṣitveha viśalyas tvaṃ sukhaṃ sve veśmani prabho<BR>
14,082.028c	punar aśvānugamanaṃ kartāsi jayatāṃ vara<BR>
14,082.029a	ity uktaḥ sa tu putreṇa tadā vānaraketanaḥ<BR>
14,082.029c	smayan provāca kaunteyas tadā citrāṅgadāsutam<BR>
14,082.030a	viditaṃ te mahābāho yathā dīkṣāṃ carāmy aham<BR>
14,082.030c	na sa tāvat pravekṣyāmi puraṃ te pṛthulocana<BR>
14,082.031a	yathākāmaṃ prayāty eṣa yajñiyaś ca turaṃgamaḥ<BR>
14,082.031c	svasti te 'stu gamiṣyāmi na sthānaṃ vidyate mama<BR>
14,082.032a	sa tatra vidhivat tena pūjitaḥ pākaśāsaniḥ<BR>
14,082.032c	bhāryābhyām abhyanujñātaḥ prāyād bharatasattamaḥ<BR>
14,083.001	vaiśaṃpāyana uvāca<BR>
14,083.001a	sa tu vājī samudrāntāṃ paryetya pṛthivīm imām<BR>
14,083.001c	nivṛtto 'bhimukho rājan yena nāgāhvayaṃ puram<BR>
14,083.002a	anugacchaṃś ca tejasvī nivṛtto 'tha kirīṭabhṛt<BR>
14,083.002c	yadṛcchayā samāpede puraṃ rājagṛhaṃ tadā<BR>
14,083.003a	tam abhyāśagataṃ rājā jarāsaṃdhātmajātmajaḥ<BR>
14,083.003c	kṣatradharme sthito vīraḥ samarāyājuhāva ha<BR>
14,083.004a	tataḥ purāt sa niṣkramya rathī dhanvī śarī talī<BR>
14,083.004c	meghasaṃdhiḥ padātiṃ taṃ dhanaṃjayam upādravat<BR>
14,083.005a	āsādya ca mahātejā meghasaṃdhir dhanaṃjayam<BR>
14,083.005c	bālabhāvān mahārāja provācedaṃ na kauśalāt<BR>
14,083.006a	kim ayaṃ cāryate vājī strīmadhya iva bhārata<BR>
14,083.006c	hayam enaṃ hariṣyāmi prayatasva vimokṣaṇe<BR>
14,083.007a	adattānunayo yuddhe yadi tvaṃ pitṛbhir mama<BR>
14,083.007b*0155_01	ārto nanu purā yuddhe<BR>
14,083.007b*0156_01	**** **** śilpa ity api pāragaḥ<BR>
14,083.007c	kariṣyāmi tavātithyaṃ prahara praharāmi vā<BR>
14,083.008a	ity uktaḥ pratyuvācainaṃ pāṇḍavaḥ prahasann iva<BR>
14,083.008c	vighnakartā mayā vārya iti me vratam āhitam<BR>
14,083.009a	bhrātrā jyeṣṭhena nṛpate tavāpi viditaṃ dhruvam<BR>
14,083.009c	praharasva yathāśakti na manyur vidyate mama<BR>
14,083.010a	ity uktaḥ prāharat pūrvaṃ pāṇḍavaṃ magadheśvaraḥ<BR>
14,083.010c	kirañ śarasahasrāṇi varṣāṇīva sahasradṛk<BR>
14,083.011a	tato gāṇḍīvabhṛc chūro gāṇḍīvapreṣitaiḥ śaraiḥ<BR>
14,083.011c	cakāra moghāṃs tān bāṇān ayatnād bharatarṣabha<BR>
14,083.012a	sa moghaṃ tasya bāṇaughaṃ kṛtvā vānaraketanaḥ<BR>
14,083.012c	śarān mumoca jvalitān dīptāsyān iva pannagān<BR>
14,083.013a	dhvaje patākādaṇḍeṣu rathayantre hayeṣu ca<BR>
14,083.013c	anyeṣu ca rathāṅgeṣu na śarīre na sārathau<BR>
14,083.014a	saṃrakṣyamāṇaḥ pārthena śarīre phalgunasya ha<BR>
14,083.014c	manyamānaḥ svavīryaṃ tan māgadhaḥ prāhiṇoc charān<BR>
14,083.015a	tato gāṇḍīvabhṛc chūro māgadhena samāhataḥ<BR>
14,083.015c	babhau vāsantika iva palāśaḥ puṣpito mahān<BR>
14,083.016a	avadhyamānaḥ so 'bhyaghnan māgadhaḥ pāṇḍavarṣabham<BR>
14,083.016c	tena tasthau sa kauravya lokavīrasya darśane<BR>
14,083.017a	savyasācī tu saṃkruddho vikṛṣya balavad dhanuḥ<BR>
14,083.017c	hayāṃś cakāra nirdehān sāratheś ca śiro 'harat<BR>
14,083.018a	dhanuś cāsya mahac citraṃ kṣureṇa pracakarta ha<BR>
14,083.018c	hastāvāpaṃ patākāṃ ca dhvajaṃ cāsya nyapātayat<BR>
14,083.019a	sa rājā vyathito vyaśvo vidhanur hatasārathiḥ<BR>
14,083.019c	gadām ādāya kaunteyam abhidudrāva vegavān<BR>
14,083.020a	tasyāpatata evāśu gadāṃ hemapariṣkṛtām<BR>
14,083.020c	śaraiś cakarta bahudhā bahubhir gṛdhravājitaiḥ<BR>
14,083.021a	sā gadā śakalībhūtā viśīrṇamaṇibandhanā<BR>
14,083.021c	vyālī nirmucyamāneva papātāsya sahasradhā<BR>
14,083.022a	virathaṃ taṃ vidhanvānaṃ gadayā parivarjitam<BR>
14,083.022c	naicchat tāḍayituṃ dhīmān arjunaḥ samarāgraṇīḥ<BR>
14,083.023a	tata enaṃ vimanasaṃ kṣatradharme samāsthitam<BR>
14,083.023c	sāntvapūrvam idaṃ vākyam abravīt kapiketanaḥ<BR>
14,083.024a	paryāptaḥ kṣatradharmo 'yaṃ darśitaḥ putra gamyatām<BR>
14,083.024c	bahv etat samare karma tava bālasya pārthiva<BR>
14,083.025a	yudhiṣṭhirasya saṃdeśo na hantavyā nṛpā iti<BR>
14,083.025c	tena jīvasi rājaṃs tvam aparāddho 'pi me raṇe<BR>
14,083.026a	iti matvā sa cātmānaṃ pratyādiṣṭaṃ sma māgadhaḥ<BR>
14,083.026c	tathyam ity avagamyainaṃ prāñjaliḥ pratyapūjayat<BR>
14,083.026d*0157_01	parājito 'smi bhadraṃ te nāhaṃ yoddhum ihotsahe<BR>
14,083.026d*0157_02	yac ca kṛtyaṃ mayā te 'dya tad brūhi kṛtam eva tu<BR>
14,083.027a	tam arjunaḥ samāśvāsya punar evedam abravīt<BR>
14,083.027c	āgantavyaṃ parāṃ caitrīm aśvamedhe nṛpasya naḥ<BR>
14,083.028a	ity uktaḥ sa tathety uktvā pūjayām āsa taṃ hayam<BR>
14,083.028c	phalgunaṃ ca yudhāṃ śreṣṭhaṃ vidhivat sahadevajaḥ<BR>
14,083.029a	tato yatheṣṭam agamat punar eva sa kesarī<BR>
14,083.029c	tataḥ samudratīreṇa vaṅgān puṇḍrān sakeralān<BR>
14,083.030a	tatra tatra ca bhūrīṇi mlecchasainyāny anekaśaḥ<BR>
14,083.030c	vijigye dhanuṣā rājan gāṇḍīvena dhanaṃjayaḥ<BR>
14,084.001	vaiśaṃpāyana uvāca<BR>
14,084.001a	māgadhenārcito rājan pāṇḍavaḥ śvetavāhanaḥ<BR>
14,084.001c	dakṣiṇāṃ diśam āsthāya cārayām āsa taṃ hayam<BR>
14,084.002a	tataḥ sa punar āvṛtya hayaḥ kāmacaro balī<BR>
14,084.002c	āsasāda purīṃ ramyāṃ cedīnāṃ śuktisāhvayām<BR>
14,084.003a	śarabheṇārcitas tatra śiśupālātmajena saḥ<BR>
14,084.003c	yuddhapūrveṇa mānena pūjayā ca mahābalaḥ<BR>
14,084.004a	tatrārcito yayau rājaṃs tadā sa turagottamaḥ<BR>
14,084.004c	kāśīn andhrān kosalāṃś ca kirātān atha taṅgaṇān<BR>
14,084.005a	tatra pūjāṃ yathānyāyaṃ pratigṛhya sa pāṇḍavaḥ<BR>
14,084.005c	punar āvṛtya kaunteyo daśārṇān agamat tadā<BR>
14,084.006a	tatra citrāṅgado nāma balavān vasudhādhipaḥ<BR>
14,084.006c	tena yuddham abhūt tasya vijayasyātibhairavam<BR>
14,084.007a	taṃ cāpi vaśam ānīya kirīṭī puruṣarṣabhaḥ<BR>
14,084.007c	niṣādarājño viṣayam ekalavyasya jagmivān<BR>
14,084.008a	ekalavyasutaś cainaṃ yuddhena jagṛhe tadā<BR>
14,084.008c	tataś cakre niṣādaiḥ sa saṃgrāmaṃ romaharṣaṇam<BR>
14,084.009a	tatas tam api kaunteyaḥ samareṣv aparājitaḥ<BR>
14,084.009c	jigāya samare vīro yajñavighnārtham udyatam<BR>
14,084.010a	sa taṃ jitvā mahārāja naiṣādiṃ pākaśāsaniḥ<BR>
14,084.010c	arcitaḥ prayayau bhūyo dakṣiṇaṃ salilārṇavam<BR>
14,084.011a	tatrāpi draviḍair andhrai raudrair māhiṣakair api<BR>
14,084.011c	tathā kollagireyaiś ca yuddham āsīt kirīṭinaḥ<BR>
14,084.011d*0158_01	tāṃś cāpi vijayo jitvā nātitīvreṇa karmaṇā<BR>
14,084.012a	turagasya vaśenātha surāṣṭrān abhito yayau<BR>
14,084.012c	gokarṇam api cāsādya prabhāsam api jagmivān<BR>
14,084.013a	tato dvāravatīṃ ramyāṃ vṛṣṇivīrābhirakṣitām<BR>
14,084.013c	āsasāda hayaḥ śrīmān kururājasya yajñiyaḥ<BR>
14,084.014a	tam unmathya hayaśreṣṭhaṃ yādavānāṃ kumārakāḥ<BR>
14,084.014c	prayayus tāṃs tadā rājann ugraseno nyavārayat<BR>
14,084.015a	tataḥ puryā viniṣkramya vṛṣṇyandhakapatis tadā<BR>
14,084.015c	sahito vasudevena mātulena kirīṭinaḥ<BR>
14,084.016a	tau sametya kuruśreṣṭhaṃ vidhivat prītipūrvakam<BR>
14,084.016c	parayā bharataśreṣṭhaṃ pūjayā samavasthitau<BR>
14,084.016e	tatas tābhyām anujñāto yayau yena hayo gataḥ<BR>
14,084.017a	tataḥ sa paścimaṃ deśaṃ samudrasya tadā hayaḥ<BR>
14,084.017c	krameṇa vyacarat sphītaṃ tataḥ pañcanadaṃ yayau<BR>
14,084.018a	tasmād api sa kauravya gāndhāraviṣayaṃ hayaḥ<BR>
14,084.018c	vicacāra yathākāmaṃ kaunteyānugatas tadā<BR>
14,084.019a	tatra gāndhārarājena yuddham āsīn mahātmanaḥ<BR>
14,084.019c	ghoraṃ śakuniputreṇa pūrvavairānusāriṇā<BR>
14,085.001	vaiśaṃpāyana uvāca<BR>
14,085.001a	śakunes tu suto vīro gāndhārāṇāṃ mahārathaḥ<BR>
14,085.001c	pratyudyayau guḍākeśaṃ sainyena mahatā vṛtaḥ<BR>
14,085.001e	hastyaśvarathapūrṇena patākādhvajamālinā<BR>
14,085.002a	amṛṣyamāṇās te yodhā nṛpateḥ śakuner vadham<BR>
14,085.002c	abhyayuḥ sahitāḥ pārthaṃ pragṛhītaśarāsanāḥ<BR>
14,085.003a	tān uvāca sa dharmātmā bībhatsur aparājitaḥ<BR>
14,085.003c	yudhiṣṭhirasya vacanaṃ na ca te jagṛhur hitam<BR>
14,085.004a	vāryamāṇās tu pārthena sāntvapūrvam amarṣitāḥ<BR>
14,085.004c	parivārya hayaṃ jagmus tataś cukrodha pāṇḍavaḥ<BR>
14,085.005a	tataḥ śirāṃsi dīptāgrais teṣāṃ ciccheda pāṇḍavaḥ<BR>
14,085.005c	kṣurair gāṇḍīvanirmuktair nātiyatnād ivārjunaḥ<BR>
14,085.006a	te vadhyamānāḥ pārthena hayam utsṛjya saṃbhramāt<BR>
14,085.006c	nyavartanta mahārāja śaravarṣārditā bhṛśam<BR>
14,085.007a	vitudyamānas taiś cāpi gāndhāraiḥ pāṇḍavarṣabhaḥ<BR>
14,085.007c	ādiśyādiśya tejasvī śirāṃsy eṣāṃ nyapātayat<BR>
14,085.008a	vadhyamāneṣu teṣv ājau gāndhāreṣu samantataḥ<BR>
14,085.008c	sa rājā śakuneḥ putraḥ pāṇḍavaṃ pratyavārayat<BR>
14,085.009a	taṃ yudhyamānaṃ rājānaṃ kṣatradharme vyavasthitam<BR>
14,085.009c	pārtho 'bravīn na me vadhyā rājāno rājaśāsanāt<BR>
14,085.009e	alaṃ yuddhena te vīra na te 'sty adya parājayaḥ<BR>
14,085.010a	ity uktas tad anādṛtya vākyam ajñānamohitaḥ<BR>
14,085.010c	sa śakrasamakarmāṇam avākirata sāyakaiḥ<BR>
14,085.011a	tasya pārthaḥ śirastrāṇam ardhacandreṇa patriṇā<BR>
14,085.011c	apāharad asaṃbhrānto jayadrathaśiro yathā<BR>
14,085.012a	tad dṛṣṭvā vismayaṃ jagmur gāndhārāḥ sarva eva te<BR>
14,085.012c	icchatā tena na hato rājety api ca te viduḥ<BR>
14,085.013a	gāndhārarājaputras tu palāyanakṛtakṣaṇaḥ<BR>
14,085.013c	babhau tair eva sahitas trastaiḥ kṣudramṛgair iva<BR>
14,085.014a	teṣāṃ tu tarasā pārthas tatraiva paridhāvatām<BR>
14,085.014c	vijahārottamāṅgāni bhallaiḥ saṃnataparvabhiḥ<BR>
14,085.015a	ucchritāṃs tu bhujān ke cin nābudhyanta śarair hṛtān<BR>
14,085.015c	śarair gāṇḍīvanirmuktaiḥ pṛthubhiḥ pārthacoditaiḥ<BR>
14,085.016a	saṃbhrāntanaranāgāśvam atha tad vidrutaṃ balam<BR>
14,085.016c	hatavidhvastabhūyiṣṭham āvartata muhur muhuḥ<BR>
14,085.017a	na hy adṛśyanta vīrasya ke cid agre 'gryakarmaṇaḥ<BR>
14,085.017c	ripavaḥ pātyamānā vai ye saheyur mahāśarān<BR>
14,085.018a	tato gāndhārarājasya mantrivṛddhapuraḥsarā<BR>
14,085.018c	jananī niryayau bhītā puraskṛtyārghyam uttamam<BR>
14,085.019a	sā nyavārayad avyagrā taṃ putraṃ yuddhadurmadam<BR>
14,085.019c	prasādayām āsa ca taṃ jiṣṇum akliṣṭakāriṇam<BR>
14,085.020a	tāṃ pūjayitvā kaunteyaḥ prasādam akarot tadā<BR>
14,085.020c	śakuneś cāpi tanayaṃ sāntvayann idam abravīt<BR>
14,085.021a	na me priyaṃ mahābāho yat te buddhir iyaṃ kṛtā<BR>
14,085.021c	pratiyoddhum amitraghna bhrātaiva tvaṃ mamānagha<BR>
14,085.022a	gāndhārīṃ mātaraṃ smṛtvā dhṛtarāṣṭrakṛtena ca<BR>
14,085.022c	tena jīvasi rājaṃs tvaṃ nihatās tv anugās tava<BR>
14,085.023a	maivaṃ bhūḥ śāmyatāṃ vairaṃ mā te bhūd buddhir īdṛśī<BR>
14,085.023c	āgantavyaṃ parāṃ caitrīm aśvamedhe nṛpasya naḥ<BR>
14,086.001	vaiśaṃpāyana uvāca<BR>
14,086.001a	ity uktvānuyayau pārtho hayaṃ taṃ kāmacāriṇam<BR>
14,086.001b*0159_01	te nyavartanta gāndhārā hataśiṣṭāḥ svakaṃ puram<BR>
14,086.001c	nyavartata tato vājī yena nāgāhvayaṃ puram<BR>
14,086.002a	taṃ nivṛttaṃ tu śuśrāva cāreṇaiva yudhiṣṭhiraḥ<BR>
14,086.002c	śrutvārjunaṃ kuśalinaṃ sa ca hṛṣṭamanābhavat<BR>
14,086.003a	vijayasya ca tat karma gāndhāraviṣaye tadā<BR>
14,086.003c	śrutvānyeṣu ca deśeṣu sa suprīto 'bhavan nṛpaḥ<BR>
14,086.004a	etasminn eva kāle tu dvādaśīṃ māghapākṣikīm<BR>
14,086.004c	iṣṭaṃ gṛhītvā nakṣatraṃ dharmarājo yudhiṣṭhiraḥ<BR>
14,086.005a	samānāyya mahātejāḥ sarvān bhrātṝn mahāmanāḥ<BR>
14,086.005c	bhīmaṃ ca nakulaṃ caiva sahadevaṃ ca kauravaḥ<BR>
14,086.006a	provācedaṃ vacaḥ kāle tadā dharmabhṛtāṃ varaḥ<BR>
14,086.006c	āmantrya vadatāṃ śreṣṭho bhīmaṃ bhīmaparākramam<BR>
14,086.007a	āyāti bhīmasenāsau sahāśvena tavānujaḥ<BR>
14,086.007c	yathā me puruṣāḥ prāhur ye dhanaṃjayasāriṇaḥ<BR>
14,086.008a	upasthitaś ca kālo 'yam abhito vartate hayaḥ<BR>
14,086.008c	māghī ca paurṇamāsīyaṃ māsaḥ śeṣo vṛkodara<BR>
14,086.009a	tat prasthāpyantu vidvāṃso brāhmaṇā vedapāragāḥ<BR>
14,086.009c	vājimedhārthasiddhyarthaṃ deśaṃ paśyantu yajñiyam<BR>
14,086.010a	ity uktaḥ sa tu tac cakre bhīmo nṛpatiśāsanam<BR>
14,086.010c	hṛṣṭaḥ śrutvā narapater āyāntaṃ savyasācinam<BR>
14,086.011a	tato yayau bhīmasenaḥ prājñaiḥ sthapatibhiḥ saha<BR>
14,086.011c	brāhmaṇān agrataḥ kṛtvā kuśalān yajñakarmasu<BR>
14,086.011d*0160_01	yajñaślāghyaṃ tadā sthānaṃ sarvalakṣaṇasaṃyutam<BR>
14,086.012a	taṃ saśālacayagrāmaṃ saṃpratolīviṭaṅkinam<BR>
14,086.012c	māpayām āsa kauravyo yajñavāṭaṃ yathāvidhi<BR>
14,086.012d*0161_01	prāsādaśatasaṃbādhaṃ maṇipravarakuṭṭikam<BR>
14,086.013a	sadaḥ sapatnīsadanaṃ sāgnīdhram api cottaram<BR>
14,086.013c	kārayām āsa vidhivan maṇihemavibhūṣitam<BR>
14,086.014a	stambhān kanakacitrāṃś ca toraṇāni bṛhanti ca<BR>
14,086.014c	yajñāyatanadeśeṣu dattvā śuddhaṃ ca kāñcanam<BR>
14,086.015a	antaḥpurāṇi rājñāṃ ca nānādeśanivāsinām<BR>
14,086.015c	kārayām āsa dharmātmā tatra tatra yathāvidhi<BR>
14,086.016a	brāhmaṇānāṃ ca veśmāni nānādeśasameyuṣām<BR>
14,086.016c	kārayām āsa bhīmaḥ sa vividhāni hy anekaśaḥ<BR>
14,086.017a	tathā saṃpreṣayām āsa dūtān nṛpatiśāsanāt<BR>
14,086.017c	bhīmaseno mahārāja rājñām akliṣṭakarmaṇām<BR>
14,086.018a	te priyārthaṃ kurupater āyayur nṛpasattamāḥ<BR>
14,086.018c	ratnāny anekāny ādāya striyo 'śvān āyudhāni ca<BR>
14,086.019a	teṣāṃ niviśatāṃ teṣu śibireṣu sahasraśaḥ<BR>
14,086.019c	nardataḥ sāgarasyeva śabdo divam ivāspṛśat<BR>
14,086.019d*0162_01	pratyudgamya namaskṛtya brāhmaṇāṃś ca nyavedayat<BR>
14,086.020a	teṣām abhyāgatānāṃ sa rājā rājīvalocanaḥ<BR>
14,086.020c	vyādideśānnapānāni śayyāś cāpy atimānuṣāḥ<BR>
14,086.021a	vāhanānāṃ ca vividhāḥ śālāḥ śālīkṣugorasaiḥ<BR>
14,086.021c	upetāḥ puruṣavyāghra vyādideśa sa dharmarāṭ<BR>
14,086.021d*0163_01	varṇāḥ pṛthak saṃniviṣṭā hy uttarottarapūjitāḥ<BR>
14,086.022a	tathā tasmin mahāyajñe dharmarājasya dhīmataḥ<BR>
14,086.022c	samājagmur munigaṇā bahavo brahmavādinaḥ<BR>
14,086.023a	ye ca dvijātipravarās tatrāsan pṛthivīpate<BR>
14,086.023c	samājagmuḥ saśiṣyāṃs tān pratijagrāha kauravaḥ<BR>
14,086.024a	sarvāṃś ca tān anuyayau yāvad āvasathād iti<BR>
14,086.024c	svayam eva mahātejā dambhaṃ tyaktvā yudhiṣṭhiraḥ<BR>
14,086.025a	tataḥ kṛtvā sthapatayaḥ śilpino 'nye ca ye tadā<BR>
14,086.025c	kṛtsnaṃ yajñavidhiṃ rājan dharmarājñe nyavedayan<BR>
14,086.026a	tac chrutvā dharmarājaḥ sa kṛtaṃ sarvam aninditam<BR>
14,086.026c	hṛṣṭarūpo 'bhavad rājā saha bhrātṛbhir acyutaḥ<BR>
14,086.026c*0164_01	śrīmannāmā ca bhavatu janānāṃ puṇyadaḥ prabhuḥ<BR>
14,087.001	vaiśaṃpāyana uvāca<BR>
14,087.001a	tasmin yajñe pravṛtte tu vāgmino hetuvādinaḥ<BR>
14,087.001c	hetuvādān bahūn prāhuḥ parasparajigīṣavaḥ<BR>
14,087.002a	dadṛśus taṃ nṛpatayo yajñasya vidhim uttamam<BR>
14,087.002c	devendrasyeva vihitaṃ bhīmena kurunandana<BR>
14,087.003a	dadṛśus toraṇāny atra śātakumbhamayāni te<BR>
14,087.003c	śayyāsanavihārāṃś ca subahūn ratnabhūṣitān<BR>
14,087.004a	ghaṭān pātrīḥ kaṭāhāni kalaśān vardhamānakān<BR>
14,087.004c	na hi kiṃ cid asauvarṇam apaśyaṃs tatra pārthivāḥ<BR>
14,087.005a	yūpāṃś ca śāstrapaṭhitān dāravān hemabhūṣitān<BR>
14,087.005c	upakḷptān yathākālaṃ vidhivad bhūrivarcasaḥ<BR>
14,087.006a	sthalajā jalajā ye ca paśavaḥ ke cana prabho<BR>
14,087.006c	sarvān eva samānītāṃs tān apaśyanta te nṛpāḥ<BR>
14,087.007a	gāś caiva mahiṣīś caiva tathā vṛddhāḥ striyo 'pi ca<BR>
14,087.007c	audakāni ca sattvāni śvāpadāni vayāṃsi ca<BR>
14,087.008a	jarāyujāny aṇḍajāni svedajāny udbhidāni ca<BR>
14,087.008c	parvatānūpavanyāni bhūtāni dadṛśuś ca te<BR>
14,087.008d*0165_01	sarve rājan yathānyāyam ānītā nṛpaśāsanāt<BR>
14,087.009a	evaṃ pramuditaṃ sarvaṃ paśugodhanadhānyataḥ<BR>
14,087.009c	yajñavāṭaṃ nṛpā dṛṣṭvā paraṃ vismayam āgaman<BR>
14,087.009d*0166_01	aniśaṃ dīyate ca sma tatra bhojyaṃ pṛthagvidham<BR>
14,087.009e	brāhmaṇānāṃ viśāṃ caiva bahumṛṣṭānnam ṛddhimat<BR>
14,087.010a	pūrṇe śatasahasre tu viprāṇāṃ tatra bhuñjatām<BR>
14,087.010c	dundubhir meghanirghoṣo muhur muhur atāḍyata<BR>
14,087.011a	vinanādāsakṛt so 'tha divase divase tadā<BR>
14,087.011c	evaṃ sa vavṛte yajño dharmarājasya dhīmataḥ<BR>
14,087.012a	annasya bahavo rājann utsargāḥ parvatopamāḥ<BR>
14,087.012c	dadhikulyāś ca dadṛśuḥ sarpiṣaś ca hradāñjanāḥ<BR>
14,087.013a	jambūdvīpo hi sakalo nānājanapadāyutaḥ<BR>
14,087.013c	rājann adṛśyataikastho rājñas tasmin mahākratau<BR>
14,087.014a	tatra jātisahasrāṇi puruṣāṇāṃ tatas tataḥ<BR>
14,087.014c	gṛhītvā dhanam ājagmur bahūni bharatarṣabha<BR>
14,087.015a	rājānaḥ sragviṇaś cāpi sumṛṣṭamaṇikuṇḍalāḥ<BR>
14,087.015c	paryaveṣan dvijāgryāṃs tāñ śataśo 'tha sahasraśaḥ<BR>
14,087.016a	vividhāny annapānāni puruṣā ye 'nuyāyinaḥ<BR>
14,087.016c	teṣāṃ nṛpopabhojyāni brāhmaṇebhyo daduḥ sma te<BR>
14,088.001	vaiśaṃpāyana uvāca<BR>
14,088.001a	samāgatān vedavido rājñaś ca pṛthivīśvarān<BR>
14,088.001c	dṛṣṭvā yudhiṣṭhiro rājā bhīmasenam athābravīt<BR>
14,088.002a	upayātā naravyāghrā ya ime jagadīśvarāḥ<BR>
14,088.002c	eteṣāṃ kriyatāṃ pūjā pūjārhā hi nareśvarāḥ<BR>
14,088.003a	ity uktaḥ sa tathā cakre narendreṇa yaśasvinā<BR>
14,088.003c	bhīmaseno mahātejā yamābhyāṃ saha bhārata<BR>
14,088.004a	athābhyagacchad govindo vṛṣṇibhiḥ saha dharmajam<BR>
14,088.004b*0167_01	yajñeśo yajñapuruṣaḥ sarvavedāntaveditaḥ<BR>
14,088.004b*0167_02	devāś ca munayo viprā manasā vandya keśavam<BR>
14,088.004b*0167_03	pratyutthitās tatas tatra praviveśa sa mādhavaḥ<BR>
14,088.004c	baladevaṃ puraskṛtya sarvaprāṇabhṛtāṃ varaḥ<BR>
14,088.005a	yuyudhānena sahitaḥ pradyumnena gadena ca<BR>
14,088.005c	niśaṭhenātha sāmbena tathaiva kṛtavarmaṇā<BR>
14,088.006a	teṣām api parāṃ pūjāṃ cakre bhīmo mahābhujaḥ<BR>
14,088.006c	viviśus te ca veśmāni ratnavanti nararṣabhāḥ<BR>
14,088.007a	yudhiṣṭhirasamīpe tu kathānte madhusūdanaḥ<BR>
14,088.007c	arjunaṃ kathayām āsa bahusaṃgrāmakarśitam<BR>
14,088.008a	sa taṃ papraccha kaunteyaḥ punaḥ punar ariṃdamam<BR>
14,088.008c	dharmarāḍ bhrātaraṃ jiṣṇuṃ samācaṣṭa jagatpatiḥ<BR>
14,088.009a	āgamad dvārakāvāsī mamāptaḥ puruṣo nṛpa<BR>
14,088.009c	yo 'drākṣīt pāṇḍavaśreṣṭhaṃ bahusaṃgrāmakarśitam<BR>
14,088.010a	samīpe ca mahābāhum ācaṣṭa ca mama prabho<BR>
14,088.010c	kuru kāryāṇi kaunteya hayamedhārthasiddhaye<BR>
14,088.011a	ity uktaḥ pratyuvācainaṃ dharmarājo yudhiṣṭhiraḥ<BR>
14,088.011c	diṣṭyā sa kuśalī jiṣṇur upayāti ca mādhava<BR>
14,088.012a	tava yat saṃdideśāsau pāṇḍavānāṃ balāgraṇīḥ<BR>
14,088.012c	tad ākhyātum ihecchāmi bhavatā yadunandana<BR>
14,088.013a	ity ukte rājaśārdūla vṛṣṇyandhakapatis tadā<BR>
14,088.013c	provācedaṃ vaco vāgmī dharmātmānaṃ yudhiṣṭhiram<BR>
14,088.014a	idam āha mahārāja pārthavākyaṃ naraḥ sa mām<BR>
14,088.014c	vācyo yudhiṣṭhiraḥ kṛṣṇa kāle vākyam idaṃ mama<BR>
14,088.015a	āgamiṣyanti rājānaḥ sarvataḥ kauravān prati<BR>
14,088.015c	teṣām ekaikaśaḥ pūjā kāryety etat kṣamaṃ hi naḥ<BR>
14,088.016a	ity etad vacanād rājā vijñāpyo mama mānada<BR>
14,088.016c	na tad ātyayikaṃ hi syād yad arghyānayane bhavet<BR>
14,088.017a	kartum arhati tad rājā bhavāṃś cāpy anumanyatām<BR>
14,088.017c	rājadveṣād vinaśyeyur nemā rājan prajāḥ punaḥ<BR>
14,088.018a	idam anyac ca kaunteya vacaḥ sa puruṣo 'bravīt<BR>
14,088.018c	dhanaṃjayasya nṛpate tan me nigadataḥ śṛṇu<BR>
14,088.019a	upayāsyati yajñaṃ no maṇipūrapatir nṛpaḥ<BR>
14,088.019c	putro mama mahātejā dayito babhruvāhanaḥ<BR>
14,088.020a	taṃ bhavān madapekṣārthaṃ vidhivat pratipūjayet<BR>
14,088.020c	sa hi bhakto 'nuraktaś ca mama nityam iti prabho<BR>
14,088.021a	ity etad vacanaṃ śrutvā dharmarājo yudhiṣṭhiraḥ<BR>
14,088.021c	abhinandyāsya tad vākyam idaṃ vacanam abravīt<BR>
14,089.001	yudhiṣṭhira uvāca<BR>
14,089.001a	śrutaṃ priyam idaṃ kṛṣṇa yat tvam arhasi bhāṣitum<BR>
14,089.001c	tan me 'mṛtarasaprakhyaṃ mano hlādayate vibho<BR>
14,089.002a	bahūni kila yuddhāni vijayasya narādhipaiḥ<BR>
14,089.002c	punar āsan hṛṣīkeśa tatra tatreti me śrutam<BR>
14,089.003a	mannimittaṃ hi sa sadā pārthaḥ sukhavivarjitaḥ<BR>
14,089.003c	atīva vijayo dhīmān iti me dūyate manaḥ<BR>
14,089.004a	saṃcintayāmi vārṣṇeya sadā kuntīsutaṃ rahaḥ<BR>
14,089.004b*0168_01	atīva duḥkhabhāgī sa satataṃ pāṇḍunandanaḥ<BR>
14,089.004c	kiṃ nu tasya śarīre 'sti sarvalakṣaṇapūjite<BR>
14,089.004e	aniṣṭaṃ lakṣaṇaṃ kṛṣṇa yena duḥkhāny upāśnute<BR>
14,089.005a	atīva duḥkhabhāgī sa satataṃ kuntinandanaḥ<BR>
14,089.005c	na ca paśyāmi bībhatsor nindyaṃ gātreṣu kiṃ cana<BR>
14,089.005e	śrotavyaṃ cen mayaitad vai tan me vyākhyātum arhasi<BR>
14,089.006a	ity uktaḥ sa hṛṣīkeśo dhyātvā sumahad antaram<BR>
14,089.006c	rājānaṃ bhojarājanyavardhano viṣṇur abravīt<BR>
14,089.007a	na hy asya nṛpate kiṃ cid aniṣṭam upalakṣaye<BR>
14,089.007c	ṛte puruṣasiṃhasya piṇḍike 'syātikāyataḥ<BR>
14,089.008a	tābhyāṃ sa puruṣavyāghro nityam adhvasu yujyate<BR>
14,089.008c	na hy anyad anupaśyāmi yenāsau duḥkhabhāg jayaḥ<BR>
14,089.009a	ity uktaḥ sa kuruśreṣṭhas tathyaṃ kṛṣṇena dhīmatā<BR>
14,089.009c	provāca vṛṣṇiśārdūlam evam etad iti prabho<BR>
14,089.010a	kṛṣṇā tu draupadī kṛṣṇaṃ tiryak sāsūyam aikṣata<BR>
14,089.010c	pratijagrāha tasyās taṃ praṇayaṃ cāpi keśihā<BR>
14,089.010e	sakhyuḥ sakhā hṛṣīkeśaḥ sākṣād iva dhanaṃjayaḥ<BR>
14,089.011a	tatra bhīmādayas te tu kuravo yādavās tathā<BR>
14,089.011c	remuḥ śrutvā vicitrārthā dhanaṃjayakathā vibho<BR>
14,089.012a	tathā kathayatām eva teṣām arjunasaṃkathāḥ<BR>
14,089.012c	upāyād vacanān martyo vijayasya mahātmanaḥ<BR>
14,089.013a	so 'bhigamya kuruśreṣṭhaṃ namaskṛtya ca buddhimān<BR>
14,089.013c	upāyātaṃ naravyāghram arjunaṃ pratyavedayat<BR>
14,089.014a	tac chrutvā nṛpatis tasya harṣabāṣpākulekṣaṇaḥ<BR>
14,089.014c	priyākhyānanimittaṃ vai dadau bahu dhanaṃ tadā<BR>
14,089.015a	tato dvitīye divase mahāñ śabdo vyavardhata<BR>
14,089.015c	āyāti puruṣavyāghre pāṇḍavānāṃ dhuraṃdhare<BR>
14,089.016a	tato reṇuḥ samudbhūto vibabhau tasya vājinaḥ<BR>
14,089.016c	abhito vartamānasya yathoccaiḥśravasas tathā<BR>
14,089.017a	tatra harṣakalā vāco narāṇāṃ śuśruve 'rjunaḥ<BR>
14,089.017c	diṣṭyāsi pārtha kuśalī dhanyo rājā yudhiṣṭhiraḥ<BR>
14,089.018a	ko 'nyo hi pṛthivīṃ kṛtsnām avajitya sapārthivām<BR>
14,089.018c	cārayitvā hayaśreṣṭham upāyāyād ṛte 'rjunam<BR>
14,089.019a	ye vyatītā mahātmāno rājānaḥ sagarādayaḥ<BR>
14,089.019c	teṣām apīdṛśaṃ karma na kiṃ cid anuśuśruma<BR>
14,089.020a	naitad anye kariṣyanti bhaviṣyāḥ pṛthivīkṣitaḥ<BR>
14,089.020c	yat tvaṃ kurukulaśreṣṭha duṣkaraṃ kṛtavān iha<BR>
14,089.021a	ity evaṃ vadatāṃ teṣāṃ nṝṇāṃ śrutisukhā giraḥ<BR>
14,089.021c	śṛṇvan viveśa dharmātmā phalguno yajñasaṃstaram<BR>
14,089.022a	tato rājā sahāmātyaḥ kṛṣṇaś ca yadunandanaḥ<BR>
14,089.022c	dhṛtarāṣṭraṃ puraskṛtya te taṃ pratyudyayus tadā<BR>
14,089.023a	so 'bhivādya pituḥ pādau dharmarājasya dhīmataḥ<BR>
14,089.023c	bhīmādīṃś cāpi saṃpūjya paryaṣvajata keśavam<BR>
14,089.023d*0169_01	saumyātmany amṛtādhāre pariṣvakte sukhaṃ yayau<BR>
14,089.024a	taiḥ sametyārcitas tān sa pratyarcya ca yathāvidhi<BR>
14,089.024c	viśaśrāmātha dharmātmā tīraṃ labdhveva pāragaḥ<BR>
14,089.025a	etasminn eva kāle tu sa rājā babhruvāhanaḥ<BR>
14,089.025c	mātṛbhyāṃ sahito dhīmān kurūn abhyājagāma ha<BR>
14,089.025d*0170_01	tatra vṛddhān yathā vatsa kurūn anyāṃś ca pārthivān<BR>
14,089.026a	sa sametya kurūn sarvān sarvais tair abhinanditaḥ<BR>
14,089.026b*0171_01	abhivādya mahābāhus taiś cāpi pratinanditaḥ<BR>
14,089.026c	praviveśa pitāmahyāḥ kuntyā bhavanam uttamam<BR>
14,090.001	vaiśaṃpāyana uvāca<BR>
14,090.001a	sa praviśya yathānyāyaṃ pāṇḍavānāṃ niveśanam<BR>
14,090.001a*0172_01	**** **** mātṛbhyāṃ sahito vaśī<BR>
14,090.001a*0172_02	praśrayāvanataḥ kuntyā gāndhāryāś ca yathāvidhi<BR>
14,090.001a*0172_03	vavande caraṇau tatra<BR>
14,090.001c	pitāmahīm abhyavadat sāmnā paramavalgunā<BR>
14,090.002a	tathā citrāṅgadā devī kauravyasyātmajāpi ca<BR>
14,090.002c	pṛthāṃ kṛṣṇāṃ ca sahite vinayenābhijagmatuḥ<BR>
14,090.002e	subhadrāṃ ca yathānyāyaṃ yāś cānyāḥ kuruyoṣitaḥ<BR>
14,090.003a	dadau kuntī tatas tābhyāṃ ratnāni vividhāni ca<BR>
14,090.003c	draupadī ca subhadrā ca yāś cāpy anyā daduḥ striyaḥ<BR>
14,090.004a	ūṣatus tatra te devyau mahārhaśayanāsane<BR>
14,090.004c	supūjite svayaṃ kuntyā pārthasya priyakāmyayā<BR>
14,090.005a	sa ca rājā mahāvīryaḥ pūjito babhruvāhanaḥ<BR>
14,090.005c	dhṛtarāṣṭraṃ mahīpālam upatasthe yathāvidhi<BR>
14,090.006a	yudhiṣṭhiraṃ ca rājānaṃ bhīmādīṃś cāpi pāṇḍavān<BR>
14,090.006c	upagamya mahātejā vinayenābhyavādayat<BR>
14,090.007a	sa taiḥ premṇā pariṣvaktaḥ pūjitaś ca yathāvidhi<BR>
14,090.007c	dhanaṃ cāsmai dadur bhūri prīyamāṇā mahārathāḥ<BR>
14,090.008a	tathaiva sa mahīpālaḥ kṛṣṇaṃ cakragadādharam<BR>
14,090.008c	pradyumna iva govindaṃ vinayenopatasthivān<BR>
14,090.009a	tasmai kṛṣṇo dadau rājñe mahārham abhipūjitam<BR>
14,090.009c	rathaṃ hemapariṣkāraṃ divyāśvayujam uttamam<BR>
14,090.010a	dharmarājaś ca bhīmaś ca yamajau phalgunas tathā<BR>
14,090.010c	pṛthak pṛthag atīvainaṃ mānārhaṃ samapūjayan<BR>
14,090.011a	tatas tṛtīye divase satyavatyāḥ suto muniḥ<BR>
14,090.011c	yudhiṣṭhiraṃ samabhyetya vāgmī vacanam abravīt<BR>
14,090.012a	adya prabhṛti kaunteya yajasva samayo hi te<BR>
14,090.012c	muhūrto yajñiyaḥ prāptaś codayanti ca yājakāḥ<BR>
14,090.013a	ahīno nāma rājendra kratus te 'yaṃ vikalpavān<BR>
14,090.013c	bahutvāt kāñcanasyāsya khyāto bahusuvarṇakaḥ<BR>
14,090.014a	evam eva mahārāja dakṣiṇāṃ triguṇāṃ kuru<BR>
14,090.014c	tritvaṃ vrajatu te rājan brāhmaṇā hy atra kāraṇam<BR>
14,090.015a	trīn aśvamedhān atra tvaṃ saṃprāpya bahudakṣiṇān<BR>
14,090.015c	jñātivadhyākṛtaṃ pāpaṃ prahāsyasi narādhipa<BR>
14,090.016a	pavitraṃ paramaṃ hy etat pāvanānāṃ ca pāvanam<BR>
14,090.016c	yad aśvamedhāvabhṛthaṃ prāpsyase kurunandana<BR>
14,090.017a	ity uktaḥ sa tu tejasvī vyāsenāmitatejasā<BR>
14,090.017c	dīkṣāṃ viveśa dharmātmā vājimedhāptaye tadā<BR>
14,090.017e	narādhipaḥ prāyajata vājimedhaṃ mahākratum<BR>
14,090.017f*0173_01	bahvannadakṣiṇaṃ rājā sarvakāmaguṇānvitam<BR>
14,090.018a	tatra vedavido rājaṃś cakruḥ karmāṇi yājakāḥ<BR>
14,090.018c	parikramantaḥ śāstrajñā vidhivat sādhuśikṣitāḥ<BR>
14,090.019a	na teṣāṃ skhalitaṃ tatra nāsīd apahutaṃ tathā<BR>
14,090.019c	kramayuktaṃ ca yuktaṃ ca cakrus tatra dvijarṣabhāḥ<BR>
14,090.020a	kṛtvā pravargyaṃ dharmajñā yathāvad dvijasattamāḥ<BR>
14,090.020c	cakrus te vidhivad rājaṃs tathaivābhiṣavaṃ dvijāḥ<BR>
14,090.021a	abhiṣūya tato rājan somaṃ somapasattamāḥ<BR>
14,090.021c	savanāny ānupūrvyeṇa cakruḥ śāstrānusāriṇaḥ<BR>
14,090.022a	na tatra kṛpaṇaḥ kaś cin na daridro babhūva ha<BR>
14,090.022c	kṣudhito duḥkhito vāpi prākṛto vāpi mānavaḥ<BR>
14,090.023a	bhojanaṃ bhojanārthibhyo dāpayām āsa nityadā<BR>
14,090.023c	bhīmaseno mahātejāḥ satataṃ rājaśāsanāt<BR>
14,090.024a	saṃstare kuśalāś cāpi sarvakarmāṇi yājakāḥ<BR>
14,090.024c	divase divase cakrur yathāśāstrārthacakṣuṣaḥ<BR>
14,090.025a	nāṣaḍaṅgavid atrāsīt sadasyas tasya dhīmataḥ<BR>
14,090.025c	nāvrato nānupādhyāyo na ca vādākṣamo dvijaḥ<BR>
14,090.026a	tato yūpocchraye prāpte ṣaḍ bailvān bharatarṣabha<BR>
14,090.026c	khādirān bilvasamitāṃs tāvataḥ sarvavarṇinaḥ<BR>
14,090.027a	devadārumayau dvau tu yūpau kurupateḥ kratau<BR>
14,090.027c	śleṣmātakamayaṃ caikaṃ yājakāḥ samakārayan<BR>
14,090.027d*0174_01	sarvān etān yathāśāstraṃ yājakāḥ samayojayan<BR>
14,090.028a	śobhārthaṃ cāparān yūpān kāñcanān puruṣarṣabha<BR>
14,090.028c	sa bhīmaḥ kārayām āsa dharmarājasya śāsanāt<BR>
14,090.029a	te vyarājanta rājarṣe vāsobhir upaśobhitāḥ<BR>
14,090.029c	narendrābhigatā devān yathā saptarṣayo divi<BR>
14,090.030a	iṣṭakāḥ kāñcanīś cātra cayanārthaṃ kṛtābhavan<BR>
14,090.030c	śuśubhe cayanaṃ tatra dakṣasyeva prajāpateḥ<BR>
14,090.031a	catuścityaḥ sa tasyāsīd aṣṭādaśakarātmakaḥ<BR>
14,090.031c	sa rukmapakṣo nicitas triguṇo garuḍākṛtiḥ<BR>
14,090.032a	tato niyuktāḥ paśavo yathāśāstraṃ manīṣibhiḥ<BR>
14,090.032c	taṃ taṃ devaṃ samuddiśya pakṣiṇaḥ paśavaś ca ye<BR>
14,090.033a	ṛṣabhāḥ śāstrapaṭhitās tathā jalacarāś ca ye<BR>
14,090.033c	sarvāṃs tān abhyayuñjaṃs te tatrāgnicayakarmaṇi<BR>
14,090.034a	yūpeṣu niyataṃ cāsīt paśūnāṃ triśataṃ tathā<BR>
14,090.034c	aśvaratnottaraṃ rājñaḥ kaunteyasya mahātmanaḥ<BR>
14,090.035a	sa yajñaḥ śuśubhe tasya sākṣād devarṣisaṃkulaḥ<BR>
14,090.035c	gandharvagaṇasaṃkīrṇaḥ śobhito 'psarasāṃ gaṇaiḥ<BR>
14,090.036a	sa kiṃpuruṣagītaiś ca kiṃnarair upaśobhitaḥ<BR>
14,090.036c	siddhavipranivāsaiś ca samantād abhisaṃvṛtaḥ<BR>
14,090.037a	tasmin sadasi nityās tu vyāsaśiṣyā dvijottamāḥ<BR>
14,090.037c	sarvaśāstrapraṇetāraḥ kuśalā yajñakarmasu<BR>
14,090.038a	nāradaś ca babhūvātra tumburuś ca mahādyutiḥ<BR>
14,090.038c	viśvāvasuś citrasenas tathānye gītakovidāḥ<BR>
14,090.039a	gandharvā gītakuśalā nṛtteṣu ca viśāradāḥ<BR>
14,090.039c	ramayanti sma tān viprān yajñakarmāntareṣv atha<BR>
14,091.001	vaiśaṃpāyana uvāca<BR>
14,091.001a	śamayitvā paśūn anyān vidhivad dvijasattamāḥ<BR>
14,091.001c	turagaṃ taṃ yathāśāstram ālabhanta dvijātayaḥ<BR>
14,091.002a	tataḥ saṃjñāpya turagaṃ vidhivad yājakarṣabhāḥ<BR>
14,091.002c	upasaṃveśayan rājaṃs tatas tāṃ drupadātmajām<BR>
14,091.002d*0175_01	sarvaśāstrapraṇetāraḥ kuśalā yajñakarmasu<BR>
14,091.002e	kalābhis tisṛbhī rājan yathāvidhi manasvinīm<BR>
14,091.003a	uddhṛtya tu vapāṃ tasya yathāśāstraṃ dvijarṣabhāḥ<BR>
14,091.003c	śrapayām āsur avyagrāḥ śāstravad bharatarṣabha<BR>
14,091.004a	taṃ vapādhūmagandhaṃ tu dharmarājaḥ sahānujaḥ<BR>
14,091.004c	upājighrad yathānyāyaṃ sarvapāpmāpahaṃ tadā<BR>
14,091.005a	śiṣṭāny aṅgāni yāny āsaṃs tasyāśvasya narādhipa<BR>
14,091.005c	tāny agnau juhuvur dhīrāḥ samastāḥ ṣoḍaśartvijaḥ<BR>
14,091.006a	saṃsthāpyaivaṃ tasya rājñas taṃ kratuṃ śakratejasaḥ<BR>
14,091.006c	vyāsaḥ saśiṣyo bhagavān vardhayām āsa taṃ nṛpam<BR>
14,091.007a	tato yudhiṣṭhiraḥ prādāt sadasyebhyo yathāvidhi<BR>
14,091.007c	koṭīsahasraṃ niṣkāṇāṃ vyāsāya tu vasuṃdharām<BR>
14,091.008a	pratigṛhya dharāṃ rājan vyāsaḥ satyavatīsutaḥ<BR>
14,091.008c	abravīd bharataśreṣṭhaṃ dharmātmānaṃ yudhiṣṭhiram<BR>
14,091.009a	pṛthivī bhavatas tv eṣā saṃnyastā rājasattama<BR>
14,091.009c	niṣkrayo dīyatāṃ mahyaṃ brāhmaṇā hi dhanārthinaḥ<BR>
14,091.010a	yudhiṣṭhiras tu tān viprān pratyuvāca mahāmanāḥ<BR>
14,091.010c	bhrātṛbhiḥ sahito dhīmān madhye rājñāṃ mahātmanām<BR>
14,091.011a	aśvamedhe mahāyajñe pṛthivī dakṣiṇā smṛtā<BR>
14,091.011c	arjunena jitā seyam ṛtvigbhyaḥ prāpitā mayā<BR>
14,091.012a	vanaṃ pravekṣye viprendrā vibhajadhvaṃ mahīm imām<BR>
14,091.012c	caturdhā pṛthivīṃ kṛtvā cāturhotrapramāṇataḥ<BR>
14,091.013a	nāham ādātum icchāmi brahmasvaṃ munisattamāḥ<BR>
14,091.013c	idaṃ hi me mataṃ nityaṃ bhrātṝṇāṃ ca mamānaghāḥ<BR>
14,091.014a	ity uktavati tasmiṃs te bhrātaro draupadī ca sā<BR>
14,091.014c	evam etad iti prāhus tad abhūd romaharṣaṇam<BR>
14,091.015a	tato 'ntarikṣe vāg āsīt sādhu sādhv iti bhārata<BR>
14,091.015c	tathaiva dvijasaṃghānāṃ śaṃsatāṃ vibabhau svanaḥ<BR>
14,091.016a	dvaipāyanas tathoktas tu punar eva yudhiṣṭhiram<BR>
14,091.016c	uvāca madhye viprāṇām idaṃ saṃpūjayan muniḥ<BR>
14,091.017a	dattaiṣā bhavatā mahyaṃ tāṃ te pratidadāmy aham<BR>
14,091.017c	hiraṇyaṃ dīyatām ebhyo dvijātibhyo dharās tu te<BR>
14,091.018a	tato 'bravīd vāsudevo dharmarājaṃ yudhiṣṭhiram<BR>
14,091.018c	yathāha bhagavān vyāsas tathā tat kartum arhasi<BR>
14,091.019a	ity uktaḥ sa kuruśreṣṭhaḥ prītātmā bhrātṛbhiḥ saha<BR>
14,091.019c	koṭikoṭikṛtāṃ prādād dakṣiṇāṃ triguṇāṃ kratoḥ<BR>
14,091.020a	na kariṣyati tal loke kaś cid anyo narādhipaḥ<BR>
14,091.020c	yat kṛtaṃ kurusiṃhena maruttasyānukurvatā<BR>
14,091.021a	pratigṛhya tu tad dravyaṃ kṛṣṇadvaipāyanaḥ prabhuḥ<BR>
14,091.021c	ṛtvigbhyaḥ pradadau vidvāṃś caturdhā vyabhajaṃś ca te<BR>
14,091.022a	pṛthivyā niṣkrayaṃ dattvā tad dhiraṇyaṃ yudhiṣṭhiraḥ<BR>
14,091.022c	dhūtapāpmā jitasvargo mumude bhrātṛbhiḥ saha<BR>
14,091.023a	ṛtvijas tam aparyantaṃ suvarṇanicayaṃ tadā<BR>
14,091.023c	vyabhajanta dvijātibhyo yathotsāhaṃ yathābalam<BR>
14,091.024a	yajñavāṭe tu yat kiṃ cid dhiraṇyam api bhūṣaṇam<BR>
14,091.024c	toraṇāni ca yūpāṃś ca ghaṭāḥ pātrīs tatheṣṭakāḥ<BR>
14,091.024e	yudhiṣṭhirābhyanujñātāḥ sarvaṃ tad vyabhajan dvijāḥ<BR>
14,091.025a	anantaraṃ brāhmaṇebhyaḥ kṣatriyā jahrire vasu<BR>
14,091.025c	tathā viṭśūdrasaṃghāś ca tathānye mlecchajātayaḥ<BR>
14,091.025e	kālena mahatā jahrus tat suvarṇaṃ tatas tataḥ<BR>
14,091.026a	tatas te brāhmaṇāḥ sarve muditā jagmur ālayān<BR>
14,091.026c	tarpitā vasunā tena dharmarājñā mahātmanā<BR>
14,091.027a	svam aṃśaṃ bhagavān vyāsaḥ kuntyai pādābhivādanāt<BR>
14,091.027c	pradadau tasya mahato hiraṇyasya mahādyutiḥ<BR>
14,091.028a	śvaśurāt prītidāyaṃ taṃ prāpya sā prītamānasā<BR>
14,091.028c	cakāra puṇyaṃ loke tu sumahāntaṃ pṛthā tadā<BR>
14,091.029a	gatvā tv avabhṛthaṃ rājā vipāpmā bhrātṛbhiḥ saha<BR>
14,091.029c	sabhājyamānaḥ śuśubhe mahendro daivatair iva<BR>
14,091.030a	pāṇḍavāś ca mahīpālaiḥ sametaiḥ saṃvṛtās tadā<BR>
14,091.030c	aśobhanta mahārāja grahās tārāgaṇair iva<BR>
14,091.031a	rājabhyo 'pi tataḥ prādād ratnāni vividhāni ca<BR>
14,091.031c	gajān aśvān alaṃkārān striyo vastrāṇi kāñcanam<BR>
14,091.032a	tad dhanaugham aparyantaṃ pārthaḥ pārthivamaṇḍale<BR>
14,091.032c	visṛjañ śuśubhe rājā yathā vaiśravaṇas tathā<BR>
14,091.033a	ānāyya ca tathā vīraṃ rājānaṃ babhruvāhanam<BR>
14,091.033c	pradāya vipulaṃ vittaṃ gṛhān prāsthāpayat tadā<BR>
14,091.034a	duḥśalāyāś ca taṃ pautraṃ bālakaṃ pārthivarṣabha<BR>
14,091.034c	svarājye pitṛbhir gupte prītyā samabhiṣecayat<BR>
14,091.035a	rājñaś caivāpi tān sarvān suvibhaktān supūjitān<BR>
14,091.035c	prasthāpayām āsa vaśī kururājo yudhiṣṭhiraḥ<BR>
14,091.035d*0176_01	govindaṃ ca mahātmānaṃ baladevaṃ mahābalam<BR>
14,091.035d*0176_02	tathānyān vṛṣṇivīrāṃś ca pradyumnādīn sahasraśaḥ<BR>
14,091.035d*0176_03	pūjayitvā mahārāja yathāvidhi mahādyutiḥ<BR>
14,091.035d*0176_04	bhrātṛbhiḥ sahito rājā prāsthāpayad ariṃdamaḥ<BR>
14,091.036a	evaṃ babhūva yajñaḥ sa dharmarājasya dhīmataḥ<BR>
14,091.036c	bahvannadhanaratnaughaḥ surāmaireyasāgaraḥ<BR>
14,091.037a	sarpiḥpaṅkā hradā yatra bahavaś cānnaparvatāḥ<BR>
14,091.037c	rasālākardamāḥ kulyā babhūvur bharatarṣabha<BR>
14,091.038a	bhakṣyaṣāṇḍavarāgāṇāṃ kriyatāṃ bhujyatām iti<BR>
14,091.038c	paśūnāṃ vadhyatāṃ cāpi nāntas tatra sma dṛśyate<BR>
14,091.039a	mattonmattapramuditaṃ pragītayuvatījanam<BR>
14,091.039c	mṛdaṅgaśaṅkhaśabdaiś ca manoramam abhūt tadā<BR>
14,091.040a	dīyatāṃ bhujyatāṃ ceti divārātram avāritam<BR>
14,091.040a*0177_01	**** **** tatra śabdo mahān abhūt<BR>
14,091.040a*0177_02	pīyatāṃ dīyatāṃ ceti<BR>
14,091.040c	taṃ mahotsavasaṃkāśam atihṛṣṭajanākulam<BR>
14,091.040e	kathayanti sma puruṣā nānādeśanivāsinaḥ<BR>
14,091.041a	varṣitvā dhanadhārābhiḥ kāmai ratnair dhanais tathā<BR>
14,091.041c	vipāpmā bharataśreṣṭhaḥ kṛtārthaḥ prāviśat puram<BR>
14,092.001	janamejaya uvāca<BR>
14,092.001a	pitāmahasya me yajñe dharmaputrasya dhīmataḥ<BR>
14,092.001c	yad āścaryam abhūt kiṃ cit tad bhavān vaktum arhati<BR>
14,092.002	vaiśaṃpāyana uvāca<BR>
14,092.002a	śrūyatāṃ rājaśārdūla mahad āścaryam uttamam<BR>
14,092.002c	aśvamedhe mahāyajñe nivṛtte yad abhūd vibho<BR>
14,092.003a	tarpiteṣu dvijāgryeṣu jñātisaṃbandhibandhuṣu<BR>
14,092.003c	dīnāndhakṛpaṇe cāpi tadā bharatasattama<BR>
14,092.004a	ghuṣyamāṇe mahādāne dikṣu sarvāsu bhārata<BR>
14,092.004c	patatsu puṣpavarṣeṣu dharmarājasya mūrdhani<BR>
14,092.005a	bilān niṣkramya nakulo rukmapārśvas tadānagha<BR>
14,092.005c	vajrāśanisamaṃ nādam amuñcata viśāṃ pate<BR>
14,092.006a	sakṛd utsṛjya taṃ nādaṃ trāsayāno mṛgadvijān<BR>
14,092.006c	mānuṣaṃ vacanaṃ prāha dhṛṣṭo bilaśayo mahān<BR>
14,092.007a	saktuprasthena vo nāyaṃ yajñas tulyo narādhipāḥ<BR>
14,092.007c	uñchavṛtter vadānyasya kurukṣetranivāsinaḥ<BR>
14,092.008a	tasya tad vacanaṃ śrutvā nakulasya viśāṃ pate<BR>
14,092.008c	vismayaṃ paramaṃ jagmuḥ sarve te brāhmaṇarṣabhāḥ<BR>
14,092.009a	tataḥ sametya nakulaṃ paryapṛcchanta te dvijāḥ<BR>
14,092.009c	kutas tvaṃ samanuprāpto yajñaṃ sādhusamāgamam<BR>
14,092.010a	kiṃ balaṃ paramaṃ tubhyaṃ kiṃ śrutaṃ kiṃ parāyaṇam<BR>
14,092.010c	kathaṃ bhavantaṃ vidyāma yo no yajñaṃ vigarhase<BR>
14,092.011a	avilupyāgamaṃ kṛtsnaṃ vidhijñair yājakaiḥ kṛtam<BR>
14,092.011c	yathāgamaṃ yathānyāyaṃ kartavyaṃ ca yathākṛtam<BR>
14,092.012a	pūjārhāḥ pūjitāś cātra vidhivac chāstracakṣuṣā<BR>
14,092.012c	mantrapūtaṃ hutaś cāgnir dattaṃ deyam amatsaram<BR>
14,092.013a	tuṣṭā dvijarṣabhāś cātra dānair bahuvidhair api<BR>
14,092.013c	kṣatriyāś ca suyuddhena śrāddhair api pitāmahāḥ<BR>
14,092.014a	pālanena viśas tuṣṭāḥ kāmais tuṣṭā varastriyaḥ<BR>
14,092.014c	anukrośais tathā śūdrā dānaśeṣaiḥ pṛthagjanāḥ<BR>
14,092.015a	jñātisaṃbandhinas tuṣṭāḥ śaucena ca nṛpasya naḥ<BR>
14,092.015c	devā havirbhiḥ puṇyaiś ca rakṣaṇaiḥ śaraṇāgatāḥ<BR>
14,092.016a	yad atra tathyaṃ tad brūhi satyasaṃdha dvijātiṣu<BR>
14,092.016c	yathāśrutaṃ yathādṛṣṭaṃ pṛṣṭo brāhmaṇakāmyayā<BR>
14,092.017a	śraddheyavākyaḥ prājñas tvaṃ divyaṃ rūpaṃ bibharṣi ca<BR>
14,092.017c	samāgataś ca viprais tvaṃ tattvato vaktum arhasi<BR>
14,092.018a	iti pṛṣṭo dvijais taiḥ sa prahasya nakulo 'bravīt<BR>
14,092.018c	naiṣānṛtā mayā vāṇī proktā darpeṇa vā dvijāḥ<BR>
14,092.019a	yan mayoktam idaṃ kiṃ cid yuṣmābhiś cāpy upaśrutam<BR>
14,092.019c	saktuprasthena vo nāyaṃ yajñas tulyo narādhipāḥ<BR>
14,092.019e	uñchavṛtter vadānyasya kurukṣetranivāsinaḥ<BR>
14,092.020a	ity avaśyaṃ mayaitad vo vaktavyaṃ dvijapuṃgavāḥ<BR>
14,092.020c	śṛṇutāvyagramanasaḥ śaṃsato me dvijarṣabhāḥ<BR>
14,092.021a	anubhūtaṃ ca dṛṣṭaṃ ca yan mayādbhutam uttamam<BR>
14,092.021c	uñchavṛtter yathāvṛttaṃ kurukṣetranivāsinaḥ<BR>
14,092.022a	svargaṃ yena dvijaḥ prāptaḥ sabhāryaḥ sasutasnuṣaḥ<BR>
14,092.022c	yathā cārdhaṃ śarīrasya mamedaṃ kāñcanīkṛtam<BR>
14,093.001	nakula uvāca<BR>
14,093.001a	hanta vo vartayiṣyāmi dānasya paramaṃ phalam<BR>
14,093.001c	nyāyalabdhasya sūkṣmasya vipradattasya yad dvijāḥ<BR>
14,093.002a	dharmakṣetre kurukṣetre dharmajñair bahubhir vṛte<BR>
14,093.002c	uñchavṛttir dvijaḥ kaś cit kāpotir abhavat purā<BR>
14,093.003a	sabhāryaḥ saha putreṇa sasnuṣas tapasi sthitaḥ<BR>
14,093.003c	vadhūcaturtho vṛddhaḥ sa dharmātmā niyatendriyaḥ<BR>
14,093.004a	ṣaṣṭhe kāle tadā vipro bhuṅkte taiḥ saha suvrataḥ<BR>
14,093.004c	ṣaṣṭhe kāle kadā cic ca tasyāhāro na vidyate<BR>
14,093.004e	bhuṅkte 'nyasmin kadā cit sa ṣaṣṭhe kāle dvijottamaḥ<BR>
14,093.005a	kapotadharmiṇas tasya durbhikṣe sati dāruṇe<BR>
14,093.005c	nāvidyata tadā viprāḥ saṃcayas tān nibodhata<BR>
14,093.005e	kṣīṇauṣadhisamāvāyo dravyahīno 'bhavat tadā<BR>
14,093.006a	kāle kāle 'sya saṃprāpte naiva vidyeta bhojanam<BR>
14,093.006c	kṣudhāparigatāḥ sarve prātiṣṭhanta tadā tu te<BR>
14,093.007a	uñchaṃs tadā śuklapakṣe madhyaṃ tapati bhāskare<BR>
14,093.007c	uṣṇārtaś ca kṣudhārtaś ca sa vipras tapasi sthitaḥ<BR>
14,093.007e	uñcham aprāptavān eva sārdhaṃ parijanena ha<BR>
14,093.008a	sa tathaiva kṣudhāviṣṭaḥ spṛṣṭvā toyaṃ yathāvidhi<BR>
14,093.008c	kṣapayām āsa taṃ kālaṃ kṛcchraprāṇo dvijottamaḥ<BR>
14,093.009a	atha ṣaṣṭhe gate kāle yavaprastham upārjayat<BR>
14,093.009c	yavaprasthaṃ ca te saktūn akurvanta tapasvinaḥ<BR>
14,093.010a	kṛtajapyāhvikās te tu hutvā vahniṃ yathāvidhi<BR>
14,093.010c	kuḍavaṃ kuḍavaṃ sarve vyabhajanta tapasvinaḥ<BR>
14,093.011a	athāgacchad dvijaḥ kaś cid atithir bhuñjatāṃ tadā<BR>
14,093.011c	te taṃ dṛṣṭvātithiṃ tatra prahṛṣṭamanaso 'bhavan<BR>
14,093.012a	te 'bhivādya sukhapraśnaṃ pṛṣṭvā tam atithiṃ tadā<BR>
14,093.012c	viśuddhamanaso dāntāḥ śraddhādamasamanvitāḥ<BR>
14,093.013a	anasūyavo gatakrodhāḥ sādhavo gatamatsarāḥ<BR>
14,093.013c	tyaktamānā jitakrodhā dharmajñā dvijasattamāḥ<BR>
14,093.014a	sabrahmacaryaṃ svaṃ gotraṃ samākhyāya parasparam<BR>
14,093.014c	kuṭīṃ praveśayām āsuḥ kṣudhārtam atithiṃ tadā<BR>
14,093.015a	idam arghyaṃ ca pādyaṃ ca bṛsī ceyaṃ tavānagha<BR>
14,093.015c	śucayaḥ saktavaś ceme niyamopārjitāḥ prabho<BR>
14,093.015e	pratigṛhṇīṣva bhadraṃ te mayā dattā dvijottama<BR>
14,093.016a	ity uktaḥ pratigṛhyātha saktūnāṃ kuḍavaṃ dvijaḥ<BR>
14,093.016c	bhakṣayām āsa rājendra na ca tuṣṭiṃ jagāma saḥ<BR>
14,093.017a	sa uñchavṛttiḥ taṃ prekṣya kṣudhāparigataṃ dvijam<BR>
14,093.017c	āhāraṃ cintayām āsa kathaṃ tuṣṭo bhaved iti<BR>
14,093.018a	tasya bhāryābravīd rājan madbhāgo dīyatām iti<BR>
14,093.018c	gacchatv eṣa yathākāmaṃ saṃtuṣṭo dvijasattamaḥ<BR>
14,093.019a	iti bruvantīṃ tāṃ sādhvīṃ dharmātmā sa dvijarṣabhaḥ<BR>
14,093.019c	kṣudhāparigatāṃ jñātvā saktūṃs tān nābhyanandata<BR>
14,093.019d*0178_01	ātmānumānato vidvān sa tu viprarṣabhas tadā<BR>
14,093.020a	jānan vṛddhāṃ kṣudhārtāṃ ca śrāntāṃ glānāṃ tapasvinīm<BR>
14,093.020c	tvagasthibhūtāṃ vepantīṃ tato bhāryām uvāca tām<BR>
14,093.021a	api kīṭapataṃgānāṃ mṛgāṇāṃ caiva śobhane<BR>
14,093.021c	striyo rakṣyāś ca poṣyāś ca naivaṃ tvaṃ vaktum arhasi<BR>
14,093.022a	anukampito naro nāryā puṣṭo rakṣita eva ca<BR>
14,093.022c	prapated yaśaso dīptān na ca lokān avāpnuyāt<BR>
14,093.022d*0179_01	dharmakāmārthakāryāṇi śuśrūṣā kulasaṃtatiḥ<BR>
14,093.022d*0179_02	dāreṣv adhīno dharmaś ca pitṝṇām ātmanas tathā<BR>
14,093.022d*0179_03	na vetti karmato bhāryārakṣaṇe yo 'kṣamaḥ pumān<BR>
14,093.022d*0179_04	ayaśo mahad āpnoti narakāṃś caiva gacchati<BR>
14,093.023a	ity uktā sā tataḥ prāha dharmārthau nau samau dvija<BR>
14,093.023c	saktuprasthacaturbhāgaṃ gṛhāṇemaṃ prasīda me<BR>
14,093.024a	satyaṃ ratiś ca dharmaś ca svargaś ca guṇanirjitaḥ<BR>
14,093.024c	strīṇāṃ patisamādhīnaṃ kāṅkṣitaṃ ca dvijottama<BR>
14,093.025a	ṛtur mātuḥ pitur bījaṃ daivataṃ paramaṃ patiḥ<BR>
14,093.025c	bhartuḥ prasādāt strīṇāṃ vai ratiḥ putraphalaṃ tathā<BR>
14,093.026a	pālanād dhi patis tvaṃ me bhartāsi bharaṇān mama<BR>
14,093.026c	putrapradānād varadas tasmāt saktūn gṛhāṇa me<BR>
14,093.027a	jarāparigato vṛddhaḥ kṣudhārto durbalo bhṛśam<BR>
14,093.027c	upavāsapariśrānto yadā tvam api karśitaḥ<BR>
14,093.028a	ity uktaḥ sa tayā saktūn pragṛhyedaṃ vaco 'bravīt<BR>
14,093.028c	dvija saktūn imān bhūyaḥ pratigṛhṇīṣva sattama<BR>
14,093.029a	sa tān pragṛhya bhuktvā ca na tuṣṭim agamad dvijaḥ<BR>
14,093.029c	tam uñchavṛttir ālakṣya tataś cintāparo 'bhavat<BR>
14,093.029d*0180_01	tam uvāca tataḥ putraḥ pitaraṃ dīnamānasam<BR>
14,093.029d*0180_02	praśrayāvanato bhūtvā hetuyuktam idaṃ vacaḥ<BR>
14,093.030	putra uvāca<BR>
14,093.030a	saktūn imān pragṛhya tvaṃ dehi viprāya sattama<BR>
14,093.030c	ity evaṃ sukṛtaṃ manye tasmād etat karomy aham<BR>
14,093.031a	bhavān hi paripālyo me sarvayatnair dvijottama<BR>
14,093.031c	sādhūnāṃ kāṅkṣitaṃ hy etat pitur vṛddhasya poṣaṇam<BR>
14,093.032a	putrārtho vihito hy eṣa sthāvirye paripālanam<BR>
14,093.032c	śrutir eṣā hi viprarṣe triṣu lokeṣu viśrutā<BR>
14,093.033a	prāṇadhāraṇamātreṇa śakyaṃ kartuṃ tapas tvayā<BR>
14,093.033c	prāṇo hi paramo dharmaḥ sthito deheṣu dehinām<BR>
14,093.034	pitovāca<BR>
14,093.034a	api varṣasahasrī tvaṃ bāla eva mato mama<BR>
14,093.034c	utpādya putraṃ hi pitā kṛtakṛtyo bhavaty uta<BR>
14,093.035a	bālānāṃ kṣud balavatī jānāmy etad ahaṃ vibho<BR>
14,093.035c	vṛddho 'haṃ dhārayiṣyāmi tvaṃ balī bhava putraka<BR>
14,093.036a	jīrṇena vayasā putra na mā kṣud bādhate 'pi ca<BR>
14,093.036c	dīrghakālaṃ tapas taptaṃ na me maraṇato bhayam<BR>
14,093.037	putra uvāca<BR>
14,093.037a	apatyam asmi te putras trāṇāt putro hi viśrutaḥ<BR>
14,093.037c	ātmā putraḥ smṛtas tasmāt trāhy ātmānam ihātmanā<BR>
14,093.037d*0181_01	putro 'haṃ tava viprarṣe tvayā pālyo 'smi sarvadā<BR>
14,093.037d*0181_02	idānīṃ tu imān saktūn dīyatāṃ kṣudhitāya ca<BR>
14,093.038	pitovāca<BR>
14,093.038a	rūpeṇa sadṛśas tvaṃ me śīlena ca damena ca<BR>
14,093.038c	parīkṣitaś ca bahudhā saktūn ādadmi te tataḥ<BR>
14,093.038d*0182_01	praśrayeṇa tathā buddhyā vṛttyā kṣāntyā tathaiva ca<BR>
14,093.039a	ity uktvādāya tān saktūn prītātmā dvijasattamaḥ<BR>
14,093.039c	prahasann iva viprāya sa tasmai pradadau tadā<BR>
14,093.040a	bhuktvā tān api saktūn sa naiva tuṣṭo babhūva ha<BR>
14,093.040c	uñchavṛttis tu savrīḍo babhūva dvijasattamaḥ<BR>
14,093.041a	taṃ vai vadhūḥ sthitā sādhvī brāhmaṇapriyakāmyayā<BR>
14,093.041c	saktūn ādāya saṃhṛṣṭā guruṃ taṃ vākyam abravīt<BR>
14,093.042a	saṃtānāt tava saṃtānaṃ mama vipra bhaviṣyati<BR>
14,093.042c	saktūn imān atithaye gṛhītvā tvaṃ prayaccha me<BR>
14,093.043a	tava prasavanirvṛtyā mama lokāḥ kilākṣayāḥ<BR>
14,093.043c	pautreṇa tān avāpnoti yatra gatvā na śocati<BR>
14,093.044a	dharmādyā hi yathā tretā vahnitretā tathaiva ca<BR>
14,093.044c	tathaiva putrapautrāṇāṃ svarge tretā kilākṣayā<BR>
14,093.045a	pitṝṃs trāṇāt tārayati putra ity anuśuśruma<BR>
14,093.045c	putrapautraiś ca niyataṃ sādhulokān upāśnute<BR>
14,093.046	śvaśura uvāca<BR>
14,093.046a	vātātapaviśīrṇāṅgīṃ tvāṃ vivarṇāṃ nirīkṣya vai<BR>
14,093.046c	karśitāṃ suvratācāre kṣudhāvihvalacetasam<BR>
14,093.047a	kathaṃ saktūn grahīṣyāmi bhūtvā dharmopaghātakaḥ<BR>
14,093.047c	kalyāṇavṛtte kalyāṇi naivaṃ tvaṃ vaktum arhasi<BR>
14,093.048a	ṣaṣṭhe kāle vratavatīṃ śīlaśaucasamanvitām<BR>
14,093.048c	kṛcchravṛttiṃ nirāhārāṃ drakṣyāmi tvāṃ kathaṃ nv aham<BR>
14,093.049a	bālā kṣudhārtā nārī ca rakṣyā tvaṃ satataṃ mayā<BR>
14,093.049c	upavāsapariśrāntā tvaṃ hi bāndhavanandinī<BR>
14,093.050	snuṣovāca<BR>
14,093.050a	guror mama gurus tvaṃ vai yato daivatadaivatam<BR>
14,093.050c	devātidevas tasmāt tvaṃ saktūn ādatsva me vibho<BR>
14,093.051a	dehaḥ prāṇaś ca dharmaś ca śuśrūṣārtham idaṃ guroḥ<BR>
14,093.051c	tava vipra prasādena lokān prāpsyāmy abhīpsitān<BR>
14,093.052a	avekṣyā iti kṛtvā tvaṃ dṛḍhabhaktyeti vā dvija<BR>
14,093.052c	cintyā mameyam iti vā saktūn ādātum arhasi<BR>
14,093.053	śvaśura uvāca<BR>
14,093.053a	anena nityaṃ sādhvī tvaṃ śīlavṛttena śobhase<BR>
14,093.053c	yā tvaṃ dharmavratopetā guruvṛttim avekṣase<BR>
14,093.054a	tasmāt saktūn grahīṣyāmi vadhūr nārhasi vañcanām<BR>
14,093.054c	gaṇayitvā mahābhāge tvaṃ hi dharmabhṛtāṃ varā<BR>
14,093.055a	ity uktvā tān upādāya saktūn prādād dvijātaye<BR>
14,093.055c	tatas tuṣṭo 'bhavad vipras tasya sādhor mahātmanaḥ<BR>
14,093.056a	prītātmā sa tu taṃ vākyam idam āha dvijarṣabham<BR>
14,093.056c	vāgmī tadā dvijaśreṣṭho dharmaḥ puruṣavigrahaḥ<BR>
14,093.057a	śuddhena tava dānena nyāyopāttena yatnataḥ<BR>
14,093.057c	yathāśakti vimuktena prīto 'smi dvijasattama<BR>
14,093.058a	aho dānaṃ ghuṣyate te svarge svarganivāsibhiḥ<BR>
14,093.058c	gaganāt puṣpavarṣaṃ ca paśyasva patitaṃ bhuvi<BR>
14,093.058d*0183_01	gantāśu devavarṣāṇi anantāni mahāmate<BR>
14,093.059a	surarṣidevagandharvā ye ca devapuraḥsarāḥ<BR>
14,093.059c	stuvanto devadūtāś ca sthitā dānena vismitāḥ<BR>
14,093.060a	brahmarṣayo vimānasthā brahmalokagatāś ca ye<BR>
14,093.060c	kāṅkṣante darśanaṃ tubhyaṃ divaṃ gaccha dvijarṣabha<BR>
14,093.061a	pitṛlokagatāḥ sarve tāritāḥ pitaras tvayā<BR>
14,093.061c	anāgatāś ca bahavaḥ subahūni yugāni ca<BR>
14,093.062a	brahmacaryeṇa yajñena dānena tapasā tathā<BR>
14,093.062c	agahvareṇa dharmeṇa tasmād gaccha divaṃ dvija<BR>
14,093.063a	śraddhayā parayā yas tvaṃ tapaś carasi suvrata<BR>
14,093.063c	tasmād devās tavānena prītā dvijavarottama<BR>
14,093.063c*0184_01	prītātmā devatāḥ sarve yate na tapasā tathā<BR>
14,093.064a	sarvasvam etad yasmāt te tyaktaṃ śuddhena cetasā<BR>
14,093.064c	kṛcchrakāle tataḥ svargo jito 'yaṃ tava karmaṇā<BR>
14,093.065a	kṣudhā nirṇudati prajñāṃ dharmyāṃ buddhiṃ vyapohati<BR>
14,093.065c	kṣudhāparigatajñāno dhṛtiṃ tyajati caiva ha<BR>
14,093.066a	bubhukṣāṃ jayate yas tu sa svargaṃ jayate dhruvam<BR>
14,093.066c	yadā dānarucir bhavati tadā dharmo na sīdati<BR>
14,093.067a	anavekṣya sutasnehaṃ kalatrasneham eva ca<BR>
14,093.067c	dharmam eva guruṃ jñātvā tṛṣṇā na gaṇitā tvayā<BR>
14,093.068a	dravyāgamo nṛṇāṃ sūkṣmaḥ pātre dānaṃ tataḥ param<BR>
14,093.068c	kālaḥ parataro dānāc chraddhā cāpi tataḥ parā<BR>
14,093.069a	svargadvāraṃ susūkṣmaṃ hi narair mohān na dṛśyate<BR>
14,093.069c	svargārgalaṃ lobhabījaṃ rāgaguptaṃ durāsadam<BR>
14,093.070a	tat tu paśyanti puruṣā jitakrodhā jitendriyāḥ<BR>
14,093.070c	brāhmaṇās tapasā yuktā yathāśaktipradāyinaḥ<BR>
14,093.071a	sahasraśaktiś ca śataṃ śataśaktir daśāpi ca<BR>
14,093.071c	dadyād apaś ca yaḥ śaktyā sarve tulyaphalāḥ smṛtāḥ<BR>
14,093.072a	rantidevo hi nṛpatir apaḥ prādād akiṃcanaḥ<BR>
14,093.072c	śuddhena manasā vipra nākapṛṣṭhaṃ tato gataḥ<BR>
14,093.073a	na dharmaḥ prīyate tāta dānair dattair mahāphalaiḥ<BR>
14,093.073c	nyāyalabdhair yathā sūkṣmaiḥ śraddhāpūtaiḥ sa tuṣyati<BR>
14,093.074a	gopradānasahasrāṇi dvijebhyo 'dān nṛgo nṛpaḥ<BR>
14,093.074c	ekāṃ dattvā sa pārakyāṃ narakaṃ samavāptavān<BR>
14,093.075a	ātmamāṃsapradānena śibir auśīnaro nṛpaḥ<BR>
14,093.075c	prāpya puṇyakṛtāṃl lokān modate divi suvrataḥ<BR>
14,093.076a	vibhave na nṛṇāṃ puṇyaṃ svaśaktyā svarjitaṃ satām<BR>
14,093.076b*0185_01	nṛṇāṃ puṇyaṃ sa śaktyā ca varjitaṃ garjanaṃ tadā<BR>
14,093.076c	na yajñair vividhair vipra yathānyāyena saṃcitaiḥ<BR>
14,093.077a	krodho dānaphalaṃ hanti lobhāt svargaṃ na gacchati<BR>
14,093.077c	nyāyavṛttir hi tapasā dānavit svargam aśnute<BR>
14,093.078a	na rājasūyair bahubhir iṣṭvā vipuladakṣiṇaiḥ<BR>
14,093.078c	na cāśvamedhair bahubhiḥ phalaṃ samam idaṃ tava<BR>
14,093.079a	saktuprasthena hi jito brahmalokas tvayānagha<BR>
14,093.079c	virajo brahmabhavanaṃ gaccha vipra yathecchakam<BR>
14,093.080a	sarveṣāṃ vo dvijaśreṣṭha divyaṃ yānam upasthitam<BR>
14,093.080c	ārohata yathākāmaṃ dharmo 'smi dvija paśya mām<BR>
14,093.081a	pāvito hi tvayā deho loke kīrtiḥ sthirā ca te<BR>
14,093.081c	sabhāryaḥ sahaputraś ca sasnuṣaś ca divaṃ vraja<BR>
14,093.082a	ity uktavākyo dharmeṇa yānam āruhya sa dvijaḥ<BR>
14,093.082c	sabhāryaḥ sasutaś cāpi sasnuṣaś ca divaṃ yayau<BR>
14,093.083a	tasmin vipre gate svargaṃ sasute sasnuṣe tadā<BR>
14,093.083c	bhāryācaturthe dharmajñe tato 'haṃ niḥsṛto bilāt<BR>
14,093.084a	tatas tu saktugandhena kledena salilasya ca<BR>
14,093.084c	divyapuṣpāvamardāc ca sādhor dānalavaiś ca taiḥ<BR>
14,093.084e	viprasya tapasā tasya śiro me kāñcanīkṛtam<BR>
14,093.085a	tasya satyābhisaṃdhasya sūkṣmadānena caiva ha<BR>
14,093.085c	śarīrārdhaṃ ca me viprāḥ śātakumbhamayaṃ kṛtam<BR>
14,093.085e	paśyatedaṃ suvipulaṃ tapasā tasya dhīmataḥ<BR>
14,093.086a	katham evaṃvidhaṃ me syād anyat pārśvam iti dvijāḥ<BR>
14,093.086c	tapovanāni yajñāṃś ca hṛṣṭo 'bhyemi punaḥ punaḥ<BR>
14,093.087a	yajñaṃ tv aham imaṃ śrutvā kururājasya dhīmataḥ<BR>
14,093.087c	āśayā parayā prāpto na cāhaṃ kāñcanīkṛtaḥ<BR>
14,093.088a	tato mayoktaṃ tad vākyaṃ prahasya dvijasattamāḥ<BR>
14,093.088c	saktuprasthena yajño 'yaṃ saṃmito neti sarvathā<BR>
14,093.089a	saktuprasthalavais tair hi tadāhaṃ kāñcanīkṛtaḥ<BR>
14,093.089c	na hi yajño mahān eṣa sadṛśas tair mato mama<BR>
14,093.089d*0186_01	saktuprasthena vo nāyaṃ yajñas tulyo matir mama<BR>
14,093.090	vaiśaṃpāyana uvāca<BR>
14,093.090a	ity uktvā nakulaḥ sarvān yajñe dvijavarāṃs tadā<BR>
14,093.090c	jagāmādarśanaṃ rājan viprās te ca yayur gṛhān<BR>
14,093.091a	etat te sarvam ākhyātaṃ mayā parapuraṃjaya<BR>
14,093.091c	yad āścaryam abhūt tasmin vājimedhe mahākratau<BR>
14,093.092a	na vismayas te nṛpate yajñe kāryaḥ kathaṃ cana<BR>
14,093.092c	ṛṣikoṭisahasrāṇi tapobhir ye divaṃ gatāḥ<BR>
14,093.093a	adrohaḥ sarvabhūteṣu saṃtoṣaḥ śīlam ārjavam<BR>
14,093.093c	tapo damaś ca satyaṃ ca dānaṃ ceti samaṃ matam<BR>
14,094.001	janamejaya uvāca<BR>
14,094.001a	yajñe saktā nṛpatayas tapaḥsaktā maharṣayaḥ<BR>
14,094.001c	śāntivyavasitā viprāḥ śamo dama iti prabho<BR>
14,094.002a	tasmād yajñaphalais tulyaṃ na kiṃ cid iha vidyate<BR>
14,094.002c	iti me vartate buddhis tathā caitad asaṃśayam<BR>
14,094.003a	yajñair iṣṭvā hi bahavo rājāno dvijasattama<BR>
14,094.003c	iha kīrtiṃ parāṃ prāpya pretya svargam ito gatāḥ<BR>
14,094.004a	devarājaḥ sahasrākṣaḥ kratubhir bhūridakṣiṇaiḥ<BR>
14,094.004c	devarājyaṃ mahātejāḥ prāptavān akhilaṃ vibhuḥ<BR>
14,094.004d*0187_01	yajñais tapobhir vipulai rājāno dvijasattamāḥ<BR>
14,094.004d*0187_02	iha loke parāṃ kīrtiṃ vimucya divi saṃsthitāḥ<BR>
14,094.005a	yathā yudhiṣṭhiro rājā bhīmārjunapuraḥsaraḥ<BR>
14,094.005c	sadṛśo devarājena samṛddhyā vikrameṇa ca<BR>
14,094.006a	atha kasmāt sa nakulo garhayām āsa taṃ kratum<BR>
14,094.006c	aśvamedhaṃ mahāyajñaṃ rājñas tasya mahātmanaḥ<BR>
14,094.006d*0188_01	iti hetor mahārāja nakulo 'garhayac ca tat<BR>
14,094.006d*0188_02	karma rājño mahābuddhe dharmaḥ sūkṣmo mahīpate<BR>
14,094.007	vaiśaṃpāyana uvāca<BR>
14,094.007a	yajñasya vidhim agryaṃ vai phalaṃ caiva nararṣabha<BR>
14,094.007c	gadataḥ śṛṇu me rājan yathāvad iha bhārata<BR>
14,094.008a	purā śakrasya yajataḥ sarva ūcur maharṣayaḥ<BR>
14,094.008c	ṛtvikṣu karmavyagreṣu vitate yajñakarmaṇi<BR>
14,094.009a	hūyamāne tathā vahnau hotre bahuguṇānvite<BR>
14,094.009c	deveṣv āhūyamāneṣu sthiteṣu paramarṣiṣu<BR>
14,094.010a	supratītais tadā vipraiḥ svāgamaiḥ susvanair nṛpa<BR>
14,094.010c	aśrāntaiś cāpi laghubhir adhvaryuvṛṣabhais tathā<BR>
14,094.011a	ālambhasamaye tasmin gṛhīteṣu paśuṣv atha<BR>
14,094.011c	maharṣayo mahārāja saṃbabhūvuḥ kṛpānvitāḥ<BR>
14,094.012a	tato dīnān paśūn dṛṣṭvā ṛṣayas te tapodhanāḥ<BR>
14,094.012c	ūcuḥ śakraṃ samāgamya nāyaṃ yajñavidhiḥ śubhaḥ<BR>
14,094.013a	apavijñānam etat te mahāntaṃ dharmam icchataḥ<BR>
14,094.013c	na hi yajñe paśugaṇā vidhidṛṣṭāḥ puraṃdara<BR>
14,094.014a	dharmopaghātakas tv eṣa samārambhas tava prabho<BR>
14,094.014c	nāyaṃ dharmakṛto dharmo na hiṃsā dharma ucyate<BR>
14,094.015a	āgamenaiva te yajñaṃ kurvantu yadi hecchasi<BR>
14,094.015c	vidhidṛṣṭena yajñena dharmas te sumahān bhavet<BR>
14,094.016a	yaja bījaiḥ sahasrākṣa trivarṣaparamoṣitaiḥ<BR>
14,094.016c	eṣa dharmo mahāñ śakra cintyamāno 'dhigamyate<BR>
14,094.017a	śatakratus tu tad vākyam ṛṣibhis tattvadarśibhiḥ<BR>
14,094.017c	uktaṃ na pratijagrāha mānamohavaśānugaḥ<BR>
14,094.018a	teṣāṃ vivādaḥ sumahāñ jajñe śakramaharṣiṇām<BR>
14,094.018c	jaṅgamaiḥ sthāvarair vāpi yaṣṭavyam iti bhārata<BR>
14,094.019a	te tu khinnā vivādena ṛṣayas tattvadarśinaḥ<BR>
14,094.019c	tataḥ saṃdhāya śakreṇa papracchur nṛpatiṃ vasum<BR>
14,094.019d*0189_01	dharmasaṃśayam āpannān satyaṃ brūhi mahāmate<BR>
14,094.020a	mahābhāga kathaṃ yajñeṣv āgamo nṛpate smṛtaḥ<BR>
14,094.020c	yaṣṭavyaṃ paśubhir medhyair atho bījair ajair api<BR>
14,094.021a	tac chrutvā tu vacas teṣām avicārya balābalam<BR>
14,094.021c	yathopanītair yaṣṭavyam iti provāca pārthivaḥ<BR>
14,094.022a	evam uktvā sa nṛpatiḥ praviveśa rasātalam<BR>
14,094.022c	uktveha vitathaṃ rājaṃś cedīnām īśvaraḥ prabhuḥ<BR>
14,094.022d*0190_01	tasmān na vācyaṃ hy ekena bahujñenāpi saṃśaye<BR>
14,094.022d*0190_02	prajāpatim apāhāya svayaṃbhuvam ṛte prabhum<BR>
14,094.023a	anyāyopagataṃ dravyam atītaṃ yo hy apaṇḍitaḥ<BR>
14,094.023c	dharmābhikāṅkṣī yajate na dharmaphalam aśnute<BR>
14,094.024a	dharmavaitaṃsiko yas tu pāpātmā puruṣas tathā<BR>
14,094.024c	dadāti dānaṃ viprebhyo lokaviśvāsakārakam<BR>
14,094.025a	pāpena karmaṇā vipro dhanaṃ labdhvā niraṅkuśaḥ<BR>
14,094.025c	rāgamohānvitaḥ so 'nte kaluṣāṃ gatim āpnute<BR>
14,094.026a	tena dattāni dānāni pāpena hatabuddhinā<BR>
14,094.026c	tāni sattvam anāsādya naśyanti vipulāny api<BR>
14,094.027a	tasyādharmapravṛttasya hiṃsakasya durātmanaḥ<BR>
14,094.027c	dāne na kīrtir bhavati pretya ceha ca durmateḥ<BR>
14,094.028a	api saṃcayabuddhir hi lobhamohavaśaṃgataḥ<BR>
14,094.028c	udvejayati bhūtāni hiṃsayā pāpacetanaḥ<BR>
14,094.029a	evaṃ labdhvā dhanaṃ lobhād yajate yo dadāti ca<BR>
14,094.029c	sa kṛtvā karmaṇā tena na sidhyati durāgamāt<BR>
14,094.029d*0191_01	**** **** yo hi dadyād yajeta vā<BR>
14,094.029d*0191_02	na tasya sa phalaṃ pretya bhuṅkte pāpadhanāgamāt<BR>
14,094.030a	uñchaṃ mūlaṃ phalaṃ śākam udapātraṃ tapodhanāḥ<BR>
14,094.030c	dānaṃ vibhavato dattvā narāḥ svar yānti dharmiṇaḥ<BR>
14,094.031a	eṣa dharmo mahāṃs tyāgo dānaṃ bhūtadayā tathā<BR>
14,094.031c	brahmacaryaṃ tathā satyam anukrośo dhṛtiḥ kṣamā<BR>
14,094.031e	sanātanasya dharmasya mūlam etat sanātanam<BR>
14,094.032a	śrūyante hi purā viprā viśvāmitrādayo nṛpāḥ<BR>
14,094.032c	viśvāmitro 'sitaś caiva janakaś ca mahīpatiḥ<BR>
14,094.032e	kakṣasenārṣṭiṣeṇau ca sindhudvīpaś ca pārthivaḥ<BR>
14,094.033a	ete cānye ca bahavaḥ siddhiṃ paramikāṃ gatāḥ<BR>
14,094.033c	nṛpāḥ satyaiś ca dānaiś ca nyāyalabdhais tapodhanāḥ<BR>
14,094.034a	brāhmaṇāḥ kṣatriyā vaiśyāḥ śūdrā ye cāśritās tapaḥ<BR>
14,094.034c	dānadharmāgninā śuddhās te svargaṃ yānti bhārata<BR>
14,095.001	janamejaya uvāca<BR>
14,095.001a	dharmāgatena tyāgena bhagavan sarvam asti cet<BR>
14,095.001c	etan me sarvam ācakṣva kuśalo hy asi bhāṣitum<BR>
14,095.002a	tatoñchavṛtter yad vṛttaṃ saktudāne phalaṃ mahat<BR>
14,095.002c	kathitaṃ me mahad brahmaṃs tathyam etad asaṃśayam<BR>
14,095.003a	kathaṃ hi sarvayajñeṣu niścayaḥ paramo bhavet<BR>
14,095.003c	etad arhasi me vaktuṃ nikhilena dvijarṣabha<BR>
14,095.004	vaiśaṃpāyana uvāca<BR>
14,095.004a	atrāpy udāharantīmam itihāsaṃ purātanam<BR>
14,095.004c	agastyasya mahāyajñe purāvṛttam ariṃdama<BR>
14,095.005a	purāgastyo mahātejā dīkṣāṃ dvādaśavārṣikīm<BR>
14,095.005c	praviveśa mahārāja sarvabhūtahite rataḥ<BR>
14,095.006a	tatrāgnikalpā hotāra āsan satre mahātmanaḥ<BR>
14,095.006c	mūlāhārā nirāhārāḥ sāśmakuṭṭā marīcipāḥ<BR>
14,095.007a	parighṛṣṭikā vaighasikāḥ saṃprakṣālās tathaiva ca<BR>
14,095.007c	yatayo bhikṣavaś cātra babhūvuḥ paryavasthitāḥ<BR>
14,095.008a	sarve pratyakṣadharmāṇo jitakrodhā jitendriyāḥ<BR>
14,095.008c	dame sthitāś ca te sarve dambhamohavivarjitāḥ<BR>
14,095.009a	vṛtte śuddhe sthitā nityam indriyaiś cāpy avāhitāḥ<BR>
14,095.009c	upāsate sma taṃ yajñaṃ bhuñjānās te maharṣayaḥ<BR>
14,095.010a	yathāśaktyā bhagavatā tad annaṃ samupārjitam<BR>
14,095.010c	tasmin satre tu yat kiṃ cid ayogyaṃ tatra nābhavat<BR>
14,095.010e	tathā hy anekair munibhir mahāntaḥ kratavaḥ kṛtāḥ<BR>
14,095.011a	evaṃvidhes tv agastyasya vartamāne mahādhvare<BR>
14,095.011c	na vavarṣa sahasrākṣas tadā bharatasattama<BR>
14,095.012a	tataḥ karmāntare rājann agastyasya mahātmanaḥ<BR>
14,095.012c	katheyam abhinirvṛttā munīnāṃ bhāvitātmanām<BR>
14,095.013a	agastyo yajamāno 'sau dadāty annaṃ vimatsaraḥ<BR>
14,095.013c	na ca varṣati parjanyaḥ katham annaṃ bhaviṣyati<BR>
14,095.014a	satraṃ cedaṃ mahad viprā muner dvādaśavārṣikam<BR>
14,095.014c	na varṣiṣyati devaś ca varṣāṇy etāni dvādaśa<BR>
14,095.015a	etad bhavantaḥ saṃcintya maharṣer asya dhīmataḥ<BR>
14,095.015c	agastyasyātitapasaḥ kartum arhanty anugraham<BR>
14,095.016a	ity evam ukte vacane tato 'gastyaḥ pratāpavān<BR>
14,095.016c	provācedaṃ vaco vāgmī prasādya śirasā munīn<BR>
14,095.017a	yadi dvādaśavarṣāṇi na varṣiṣyati vāsavaḥ<BR>
14,095.017c	cintāyajñaṃ kariṣyāmi vidhir eṣa sanātanaḥ<BR>
14,095.018a	yadi dvādaśavarṣāṇi na varṣiṣyati vāsavaḥ<BR>
14,095.018b*0192_01	sparśayajñaṃ kariṣyāmi vidhir eṣa sanātanaḥ<BR>
14,095.018b*0192_02	yadi dvādaśavarṣāṇi na varṣiṣyati vāsavaḥ<BR>
14,095.018c	vyāyāmenāhariṣyāmi yajñān anyān ativratān<BR>
14,095.018d*0193_01	dhyeyātmanā hariṣyāmi yajñān etān yatavrataḥ<BR>
14,095.019a	bījayajño mayāyaṃ vai bahuvarṣasamācitaḥ<BR>
14,095.019c	bījaiḥ kṛtaiḥ kariṣye ca nātra vighno bhaviṣyati<BR>
14,095.020a	nedaṃ śakyaṃ vṛthā kartuṃ mama satraṃ kathaṃ cana<BR>
14,095.020c	varṣiṣyatīha vā devo na vā devo bhaviṣyati<BR>
14,095.021a	atha vābhyarthanām indraḥ kuryān na tv iha kāmataḥ<BR>
14,095.021c	svayam indro bhaviṣyāmi jīvayiṣyāmi ca prajāḥ<BR>
14,095.022a	yo yad āhārajātaś ca sa tathaiva bhaviṣyati<BR>
14,095.022c	viśeṣaṃ caiva kartāsmi punaḥ punar atīva hi<BR>
14,095.023a	adyeha svarṇam abhyetu yac cānyad vasu durlabham<BR>
14,095.023c	triṣu lokeṣu yac cāsti tad ihāgacchatāṃ svayam<BR>
14,095.024a	divyāś cāpsarasāṃ saṃghāḥ sagandharvāḥ sakiṃnarāḥ<BR>
14,095.024c	viśvāvasuś ca ye cānye te 'py upāsantu vaḥ sadā<BR>
14,095.025a	uttarebhyaḥ kurubhyaś ca yat kiṃ cid vasu vidyate<BR>
14,095.025c	sarvaṃ tad iha yajñe me svayam evopatiṣṭhatu<BR>
14,095.025e	svargaṃ svargasadaś caiva dharmaś ca svayam eva tu<BR>
14,095.026a	ity ukte sarvam evaitad abhavat tasya dhīmataḥ<BR>
14,095.026b*0194_01	tasya dīptāgnimahasas tv agastyasyātitejasaḥ<BR>
14,095.026c	tatas te munayo dṛṣṭvā munes tasya tapobalam<BR>
14,095.026e	vismitā vacanaṃ prāhur idaṃ sarve mahārthavat<BR>
14,095.027a	prītāḥ sma tava vākyena na tv icchāmas tapovyayam<BR>
14,095.027c	svair eva yajñais tuṣṭāḥ smo nyāyenecchāmahe vayam<BR>
14,095.028a	yajñān dīkṣās tathā homān yac cānyan mṛgayāmahe<BR>
14,095.028c	tan no 'stu svakṛtair yajñair nānyato mṛgayāmahe<BR>
14,095.029a	nyāyenopārjitāhārāḥ svakarmaniratā vayam<BR>
14,095.029c	vedāṃś ca brahmacaryeṇa nyāyataḥ prārthayāmahe<BR>
14,095.030a	nyāyenottarakālaṃ ca gṛhebhyo niḥsṛtā vayam<BR>
14,095.030c	dharmadṛṣṭair vidhidvārais tapas tapsyāmahe vayam<BR>
14,095.031a	bhavataḥ samyag eṣā hi buddhir hiṃsāvivarjitā<BR>
14,095.031c	etām ahiṃsāṃ yajñeṣu brūyās tvaṃ satataṃ prabho<BR>
14,095.032a	prītās tato bhaviṣyāmo vayaṃ dvijavarottama<BR>
14,095.032c	visarjitāḥ samāptau ca satrād asmād vrajāmahe<BR>
14,095.033	vaiśaṃpāyana uvāca<BR>
14,095.033a	tathā kathayatām eva devarājaḥ puraṃdaraḥ<BR>
14,095.033c	vavarṣa sumahātejā dṛṣṭvā tasya tapobalam<BR>
14,095.034a	asamāptau ca yajñasya tasyāmitaparākramaḥ<BR>
14,095.034c	nikāmavarṣī devendro babhūva janamejaya<BR>
14,095.035a	prasādayām āsa ca tam agastyaṃ tridaśeśvaraḥ<BR>
14,095.035c	svayam abhyetya rājarṣe puraskṛtya bṛhaspatim<BR>
14,095.036a	tato yajñasamāptau tān visasarja mahāmunīn<BR>
14,095.036b*0195_01	vipine tatra nakulo nakulo 'ntarhitas tadā<BR>
14,095.036c	agastyaḥ paramaprītaḥ pūjayitvā yathāvidhi<BR>
14,096.001	janamejaya uvāca<BR>
14,096.001a	ko 'sau nakularūpeṇa śirasā kāñcanena vai<BR>
14,096.001c	prāha mānuṣavad vācam etat pṛṣṭo vadasva me<BR>
14,096.002	vaiśaṃpāyana uvāca<BR>
14,096.002a	etat pūrvaṃ na pṛṣṭo 'haṃ na cāsmābhiḥ prabhāṣitam<BR>
14,096.002c	śrūyatāṃ nakulo yo 'sau yathā vāg asya mānuṣī<BR>
14,096.003a	śrāddhaṃ saṃkalpayām āsa jamadagniḥ purā kila<BR>
14,096.003c	homadhenus tam āgāc ca svayaṃ cāpi dudoha tām<BR>
14,096.004a	tat kṣīraṃ sthāpayām āsa nave bhāṇḍe dṛḍhe śucau<BR>
14,096.004c	tac ca krodhaḥ svarūpeṇa piṭharaṃ paryavartayat<BR>
14,096.005a	jijñāsus tam ṛṣiśreṣṭhaṃ kiṃ kuryād vipriye kṛte<BR>
14,096.005c	iti saṃcintya durmedhā dharṣayām āsa tat payaḥ<BR>
14,096.006a	tam ājñāya muniḥ krodhaṃ naivāsya cukupe tataḥ<BR>
14,096.006c	sa tu krodhas tam āhedaṃ prāñjalir mūrtimān sthitaḥ<BR>
14,096.006d*0196_01	jite tasmin bhṛguśreṣṭham abhyabhāṣad amarṣaṇaḥ<BR>
14,096.007a	jito 'smīti bhṛguśreṣṭha bhṛgavo hy atiroṣaṇāḥ<BR>
14,096.007c	loke mithyāpravādo 'yaṃ yat tvayāsmi parājitaḥ<BR>
14,096.008a	so 'haṃ tvayi sthito hy adya kṣamāvati mahātmani<BR>
14,096.008c	bibhemi tapasaḥ sādho prasādaṃ kuru me vibho<BR>
14,096.009	janamejaya uvāca<BR>
14,096.009a	sākṣād dṛṣṭo 'si me krodha gaccha tvaṃ vigatajvaraḥ<BR>
14,096.009c	na mamāpakṛtaṃ te 'dya na manyur vidyate mama<BR>
14,096.010a	yān uddiśya tu saṃkalpaḥ payaso 'sya kṛto mayā<BR>
14,096.010c	pitaras te mahābhāgās tebhyo budhyasva gamyatām<BR>
14,096.011a	ity ukto jātasaṃtrāsaḥ sa tatrāntaradhīyata<BR>
14,096.011c	pitṝṇām abhiṣaṅgāt tu nakulatvam upāgataḥ<BR>
14,096.012a	sa tān prasādayām āsa śāpasyānto bhaved iti<BR>
14,096.012b*0197_01	tenāpy ukto mahārāja dharmarājasya vai tadā<BR>
14,096.012b*0197_02	aśvamedhe tadāgantā śāpān mukto bhaviṣyati<BR>
14,096.012c	taiś cāpy ukto yadā dharmaṃ kṣepsyase mokṣyase tadā<BR>
14,096.013a	taiś cokto yajñiyān deśān dharmāraṇyāni caiva ha<BR>
14,096.013c	jugupsan paridhāvan sa yajñaṃ taṃ samupāsadat<BR>
14,096.014a	dharmaputram athākṣipya saktuprasthena tena saḥ<BR>
14,096.014c	muktaḥ śāpāt tataḥ krodho dharmo hy āsīd yudhiṣṭhiraḥ<BR>
14,096.015a	evam etat tadā vṛttaṃ tasya yajñe mahātmanaḥ<BR>
14,096.015c	paśyatāṃ cāpi nas tatra nakulo 'ntarhitas tadā<BR>
14,096.015d*0198_01	sa cāpi bhagavān kṛṣṇaḥ śaṅkhacakragadādharaḥ<BR>
14,096.015d*0198_02	yajñiyo yajñanāthaś ca puṇḍarīko janārdanaḥ<BR>
14,096.015d*0198_03	vāsudevo harir viṣṇur ananto bhaktavatsalaḥ<BR>
14,096.015d*0198_04	ā samāpter jagannātho yajñaṃ rakṣitavān hariḥ<BR>
14,096.015d*0198_05	rakṣitvā sa mahābāhur jagāma dvārakāṃ purīm<BR>
14,096.015d*0199_01	etat puṇyaṃ mahārāja śṛṇvatāṃ bhuktimuktidam<BR>
14,096.015d*0199_02	śrotā ca śrāvako yaś ca sa yāti paramāṃ gatim<BR>
14,096.015d@004_0000	janamejayaḥ<BR>
14,096.015d@004_0001	aśvamedhe purā vṛtte keśavaṃ keśisūdanam<BR>
14,096.015d@004_0002	vaiśaṃpāyanaḥ<BR>
14,096.015d@004_0002	dharmasaṃśayam uddiśya kim apṛcchat pitāmahaḥ<BR>
14,096.015d@004_0003	paścimenāśvamedhena yadā snāto yudhiṣṭhiraḥ<BR>
14,096.015d@004_0004	tadā rājan namaskṛtya keśavaṃ punar abravīt<BR>
14,096.015d@004_0005	bhagavan vaiṣṇavā dharmāḥ kiṃphalāḥ kiṃparāyaṇāḥ<BR>
14,096.015d@004_0006	kiṃ dharmam adhikṛtyātha bhavatotpāditāḥ purā<BR>
14,096.015d@004_0007	yadi te 'ham anugrāhyaḥ priyo 'smi madhusūdana<BR>
14,096.015d@004_0008	śrotavyā yadi me kṛṣṇa tan me kathaya suvrata<BR>
14,096.015d@004_0009	pavitrāḥ kila te dharmāḥ sarvapāpapraṇāśanāḥ<BR>
14,096.015d@004_0010	sarvadharmottamāḥ puṇyā bhagavaṃs tvanmukhodgatāḥ<BR>
14,096.015d@004_0011	yāñ śrutvā brahmahā goghno mātṛhā gurutalpagaḥ<BR>
14,096.015d@004_0012	pākabhedī kṛtaghnaś ca surāpo brahmavikrayī<BR>
14,096.015d@004_0013	mitraviśvāsaghātī ca vīrahā bhrūṇahā tathā<BR>
14,096.015d@004_0014	tapovikrayiṇaś caiva dānavikrayiṇas tathā<BR>
14,096.015d@004_0015	ātmavikrayiṇo mūḍhā jīved yaś ca vikarmabhiḥ<BR>
14,096.015d@004_0016	pāpāḥ śaṭhā naikṛtikā ḍāmbhikā dūṣakās tathā<BR>
14,096.015d@004_0017	rasabhedakarā ye ca ye ca syur brahmaghātakāḥ<BR>
14,096.015d@004_0018	śūdrapreṣyakarāś corā viprā ye ca purohitāḥ<BR>
14,096.015d@004_0019	nikṣepahāriṇaḥ strīghnās tathā ye pāradārikāḥ<BR>
14,096.015d@004_0020	ete cānye ca pāpās te mucyante te 'pi kilbiṣāt<BR>
14,096.015d@004_0021	tān ācakṣva suraśreṣṭha tvadbhaktasya mamācyuta<BR>
14,096.015d@004_0022	ity evaṃ kathite deve dharmaputreṇa saṃsadi<BR>
14,096.015d@004_0023	vasiṣṭhādyās tapoyuktā munayas tattvadarśinaḥ<BR>
14,096.015d@004_0024	śrotukāmāḥ paraṃ guhyaṃ vaiṣṇavaṃ dharmam uttamam<BR>
14,096.015d@004_0025	yudhiṣṭhiraḥ<BR>
14,096.015d@004_0025	tathā bhāgavatāś caiva tatas taṃ paryavārayan<BR>
14,096.015d@004_0026	tattvatas tu bhavān eva pādamūlam upāgatam<BR>
14,096.015d@004_0027	yadi jānāsi māṃ bhaktaṃ snigdhaṃ vā bhaktavatsala<BR>
14,096.015d@004_0028	dharmaguhyāni sarvāṇi vettum icchāmi tattvataḥ<BR>
14,096.015d@004_0029	dharmān kathaya deveśa yady anugrahabhāg aham<BR>
14,096.015d@004_0030	śrutā me mānavā dharmā vāsiṣṭhāḥ kāśyapās tathā<BR>
14,096.015d@004_0031	gārgīyā gautamīyāś ca tathā gopālakasya ca<BR>
14,096.015d@004_0032	parāśarakṛtāḥ pūrvaṃ maitreyasya ca dhīmataḥ<BR>
14,096.015d@004_0033	aumā māheśvarāś caiva nandidharmāś ca pāvanāḥ<BR>
14,096.015d@004_0034	brahmaṇā kathitā ye ca kaumārāś ca śrutā mayā<BR>
14,096.015d@004_0035	dhūmrāyaṇakṛtā dharmāḥ kāṇḍavaiśvānarā api<BR>
14,096.015d@004_0036	bhārgavyā yājñavalkyāś ca mārkaṇḍeyakṛtās tathā<BR>
14,096.015d@004_0037	bhāradvājakṛtā ye ca bṛhaspatikṛtāś ca ye<BR>
14,096.015d@004_0038	kuṇeś ca kuṇibāhoś ca viśvāmitrakṛtāś ca ye<BR>
14,096.015d@004_0039	sumantujaiminikṛtāḥ śākuneyās tathaiva ca<BR>
14,096.015d@004_0040	pulastyapulahodgītāḥ pāvakīyās tathaiva ca<BR>
14,096.015d@004_0041	agastyagītā maudgalyāḥ śāṇḍilyāś caiva pāvanāḥ<BR>
14,096.015d@004_0042	vālakhilyakṛtā ye ca ye ca saptarṣibhiḥ kṛtāḥ<BR>
14,096.015d@004_0043	āpastambakṛtā dharmāḥ śaṅkhasya likhitasya ca<BR>
14,096.015d@004_0044	prājāpatyās tathā yāmyā māhendrāś ca śrutā mayā<BR>
14,096.015d@004_0045	vaiyyāghrā vyāsagītāś ca vibhāṇḍakakṛtāś ca ye<BR>
14,096.015d@004_0046	nāradīyāḥ śrutā dharmāḥ kāpotāś ca śrutā mayā<BR>
14,096.015d@004_0047	tathā viduravākyāni bhṛgor aṅgirasas tathā<BR>
14,096.015d@004_0048	krauñcā mṛdaṅgagītāś ca sauryā hārītakāś ca ye<BR>
14,096.015d@004_0049	ye piśaṅgakṛtāś cāpi kautupā haṃsapālakāḥ<BR>
14,096.015d@004_0050	uddālakakṛtā dharmā auśanasyās tathaiva ca<BR>
14,096.015d@004_0051	vaiśaṃpāyanagītāś ca ye cānye 'py evamādayaḥ<BR>
14,096.015d@004_0052	etebhyaḥ sarvadharmebhyo deva tvanmukhaniḥsṛtāḥ<BR>
14,096.015d@004_0053	pāvanatvāt pavitratvād viśiṣṭā iti me matiḥ<BR>
14,096.015d@004_0054	tasmād dhi tvāṃ prapannasya tvadbhaktasya ca bhāvataḥ<BR>
14,096.015d@004_0055	vaiśaṃpāyanaḥ<BR>
14,096.015d@004_0055	yuṣmadīyān varān dharmān puṇyān kathaya me 'cyuta<BR>
14,096.015d@004_0056	evaṃ pṛṣṭas tu dharmajño dharmaputreṇa keśavaḥ<BR>
14,096.015d@004_0057	uvāca dharmān sūkṣmārthān dharmaputrasya harṣitaḥ<BR>
14,096.015d@004_0058	evaṃ te yasya kaunteya yatno dharmeṣu suvrata<BR>
14,096.015d@004_0059	tvatsamo durlabho loke na kaś cid iha vidyate<BR>
14,096.015d@004_0060	dharmaḥ śruto vā dṛṣṭo vā kathito vā kṛto 'pi vā<BR>
14,096.015d@004_0061	anumodito vā rājendra punātīha naraṃ sadā<BR>
14,096.015d@004_0062	dharmaḥ pitā ca mātā ca dharmo nāthaḥ suhṛt tathā<BR>
14,096.015d@004_0063	dharmo bhrātā sakhā caiva dharmaḥ svāmī paraṃtapa<BR>
14,096.015d@004_0064	dharmād arthaś ca kāmaś ca dharmād bhogāḥ sukhāni ca<BR>
14,096.015d@004_0065	dharmād aiśvaryam evāgryaṃ dharmāt svargagatiḥ parā<BR>
14,096.015d@004_0066	dharmo yaḥ sevitaḥ śuddhas trāyate mahato bhayāt<BR>
14,096.015d@004_0067	dharmād dvijatvaṃ devatvaṃ dharmaḥ prāpayate naram<BR>
14,096.015d@004_0068	yadā ca kṣīyate pāpaṃ kālena puruṣasya tu<BR>
14,096.015d@004_0069	tadā saṃjāyate buddhir dharmaṃ kartuṃ yudhiṣṭhira<BR>
14,096.015d@004_0070	janmāntarasahasrais tu manuṣyatvaṃ hi durlabham<BR>
14,096.015d@004_0071	tad gatvāpīha yo dharmaṃ na karoti sa vañcitaḥ<BR>
14,096.015d@004_0072	kutsitā ye daridrāś ca virūpā vyādhitās tathā<BR>
14,096.015d@004_0073	parapreṣyāś ca mūrkhāś ca na tair dharmaḥ kṛtaḥ purā<BR>
14,096.015d@004_0074	ye ca dīrghāyuṣaḥ śūrāḥ paṇḍitā bhoginas tathā<BR>
14,096.015d@004_0075	nīrogā rūpasaṃpannās tair dharmaḥ sukṛtaḥ purā<BR>
14,096.015d@004_0076	evaṃ dharmaḥ kṛtaḥ śuddho nayate gatim uttamām<BR>
14,096.015d@004_0077	adharmaṃ sevamānas tu tiryag yonyāṃ pataty asau<BR>
14,096.015d@004_0078	idaṃ rahasyaṃ kaunteya śṛṇu dharmam anuttamam<BR>
14,096.015d@004_0079	kathayiṣye paraṃ dharmaṃ mama bhaktasya pāṇḍava<BR>
14,096.015d@004_0080	iṣṭas tvam asi me 'tyarthaṃ prapannaś cāpi māṃ sadā<BR>
14,096.015d@004_0081	paramārtham api brūmaḥ kiṃ punar dharmasaṃhitām<BR>
14,096.015d@004_0082	idaṃ me mānuṣaṃ janma kṛtam ātmani māyayā<BR>
14,096.015d@004_0083	dharmasaṃsthāpanārthāya duṣṭānāṃ śāsanāya ca<BR>
14,096.015d@004_0084	mānuṣyaṃ bhāvam āpannaṃ ye māṃ gṛhṇanty avajñayā<BR>
14,096.015d@004_0085	saṃsarantīha te mūḍhās tiryag yoniṣv anekaśaḥ<BR>
14,096.015d@004_0086	ye ca māṃ sarvabhūtasthaṃ paśyanti jñānacakṣuṣā<BR>
14,096.015d@004_0087	madbhaktāṃs tān sadā yuktān matsamīpaṃ nayāmy aham<BR>
14,096.015d@004_0088	madbhaktā na vinaśyanti madbhaktā vītakalmaṣāḥ<BR>
14,096.015d@004_0089	madbhaktānāṃ tu mānuṣye saphalaṃ janma pāṇḍava<BR>
14,096.015d@004_0090	api pāpeṣv abhiratā madbhaktāḥ pāṇḍunandana<BR>
14,096.015d@004_0091	mucyante pāpakaiḥ sarvaiḥ padmapatram ivāmbhasā<BR>
14,096.015d@004_0092	janmāntarasahasreṣu tapasā bhāvitātmanām<BR>
14,096.015d@004_0093	bhaktir utpadyate tāta manuṣyāṇāṃ na saṃśayaḥ<BR>
14,096.015d@004_0094	yac ca rūpaṃ paraṃ guhyaṃ kūṭastham acalaṃ dhruvam<BR>
14,096.015d@004_0095	na dṛśyate tathā devair madbhaktair dṛśyate yathā<BR>
14,096.015d@004_0096	aparaṃ yac ca me rūpaṃ prādurbhāveṣu dṛśyate<BR>
14,096.015d@004_0097	tad arcayanti sarvārthaiḥ sarvabhūtāni pāṇḍava<BR>
14,096.015d@004_0098	kalpakoṭisahasreṣu vyatīteṣv āgateṣu ca<BR>
14,096.015d@004_0099	darśayāmīha tad rūpaṃ tat prapaśyanti me surāḥ<BR>
14,096.015d@004_0100	sthityutpattivyayakaraṃ yo māṃ jñātvā prapadyate<BR>
14,096.015d@004_0101	anugṛhṇāmy ahaṃ taṃ vai saṃsārān mocayāmi ca<BR>
14,096.015d@004_0102	aham ādir hi devānāṃ sṛṣṭā brahmādayo mayā<BR>
14,096.015d@004_0103	prakṛtiṃ svām avaṣṭabhya jagat sarvaṃ sṛjāmy aham<BR>
14,096.015d@004_0104	tamomūlo 'ham avyakto rajo madhye pratiṣṭhitaḥ<BR>
14,096.015d@004_0105	ūrdhvaṃ sattvaviśālo 'haṃ brahmādistambasaṃjñitaḥ<BR>
14,096.015d@004_0106	mūrdhānaṃ me divaṃ viddhi candrādityau ca locane<BR>
14,096.015d@004_0107	devāgnir brāhmaṇā vaktraṃ mārutaḥ śvasanaś ca me<BR>
14,096.015d@004_0108	diśo me bāhavaś cāṣṭau nakṣatrāṇi ca bhūṣaṇam<BR>
14,096.015d@004_0109	antarikṣam uro viddhi sarvabhūtāvakāśakam<BR>
14,096.015d@004_0110	mārgo meghānilābhyāṃ tu yan mamodaram avyayam<BR>
14,096.015d@004_0111	pṛthivīmaṇḍalaṃ yad vai dvīpārṇavanagair yutam<BR>
14,096.015d@004_0112	sarvasaṃdhāraṇopetaṃ pādau mama yudhiṣṭhira<BR>
14,096.015d@004_0113	sthito hy ekaguṇaḥ khe 'haṃ dviguṇaś cāsmi mārute<BR>
14,096.015d@004_0114	triguṇo 'gnau sthito 'haṃ vai salile tu caturguṇaḥ<BR>
14,096.015d@004_0115	śabdādyā ye guṇāḥ pañca mahābhūteṣu pañcasu<BR>
14,096.015d@004_0116	tanmātrasaṃsthitaḥ so 'haṃ pṛthivyāṃ pañcadhā sthitaḥ<BR>
14,096.015d@004_0117	ahaṃ sahasraśīrṣas tu sahasravadanekṣaṇaḥ<BR>
14,096.015d@004_0118	sahasrabāhūdaradṛk sahasroruḥ sahasrapāt<BR>
14,096.015d@004_0119	dhṛtvorvīṃ sarvataḥ samyag atyatiṣṭhad daśāṅgulam<BR>
14,096.015d@004_0120	sarvabhūtātmabhūtasthaḥ sarvavyāpī tato hy aham<BR>
14,096.015d@004_0121	acintyo 'ham ananto 'ham ajaro 'ham ajo hy aham<BR>
14,096.015d@004_0122	anadyo 'ham avadhyo 'ham aprameyo 'ham avyayaḥ<BR>
14,096.015d@004_0123	nirguṇo 'ham agūḍhātmā nirdvandvo nirmamo nṛpa<BR>
14,096.015d@004_0124	niṣkalo nirvikāro 'haṃ nidānam amṛtasya tu<BR>
14,096.015d@004_0125	sudhā cāhaṃ svadhā cāhaṃ svāhā cāhaṃ narādhipa<BR>
14,096.015d@004_0126	tejasā tapasā cāhaṃ bhūtagrāmaṃ caturvidham<BR>
14,096.015d@004_0127	snehapāśaguṇair baddhvā dhārayāmy ātmamāyayā<BR>
14,096.015d@004_0128	caturāśramadharmo 'haṃ cāturhotraphalāśanaḥ<BR>
14,096.015d@004_0129	caturmūrtiś caturvyūhaś caturāśramabhāvanaḥ<BR>
14,096.015d@004_0130	saṃhṛtyāhaṃ jagat sarvaṃ kṛtvā vai garbham ātmanaḥ<BR>
14,096.015d@004_0131	śayāmi divyayogena pralayeṣu yudhiṣṭhira<BR>
14,096.015d@004_0132	sahasrayugaparyantāṃ brāhmīṃ rātriṃ mahārṇave<BR>
14,096.015d@004_0133	sthitvā sṛjāmi bhūtāni jaṅgamāni sthirāṇi ca<BR>
14,096.015d@004_0134	kalpe kalpe ca bhūtāni saṃharāmi sṛjāmi ca<BR>
14,096.015d@004_0135	na ca māṃ tāni jānanti māyayā mohitāni me<BR>
14,096.015d@004_0136	mama caivāndhakārasya mārgitavyasya nityaśaḥ<BR>
14,096.015d@004_0137	praśāntasyeva dīpasya gatir naivopalabhyate<BR>
14,096.015d@004_0138	na tad asti kva cid rājan yatrāhaṃ na pratiṣṭhitaḥ<BR>
14,096.015d@004_0139	na ca tad vidyate bhūtaṃ mayi yan na pratiṣṭhitam<BR>
14,096.015d@004_0140	yāvanmātraṃ bhaved bhūtaṃ sthūlaṃ sūkṣmam idaṃ jagat<BR>
14,096.015d@004_0141	jīvabhūto hy ahaṃ tasmiṃs tāvanmātraṃ pratiṣṭhitam<BR>
14,096.015d@004_0142	kiṃ cātra bahunoktena satyam eva bravīmi te<BR>
14,096.015d@004_0143	yad bhūtaṃ yad bhaviṣyac ca tat sarvam aham eva tu<BR>
14,096.015d@004_0144	mayā sṛṣṭāni bhūtāni manmayāni ca bhārata<BR>
14,096.015d@004_0145	mām eva na vijānanti māyayā mohitāni me<BR>
14,096.015d@004_0146	evaṃ sarvaṃ jagad idaṃ sadevāsuramānuṣam<BR>
14,096.015d@004_0147	mattaḥ prabhavate rājan mayy eva pravilīyate<BR>
14,096.015d@004_0147	vaiśaṃpāyana uvāca<BR>
14,096.015d@004_0148	evam ātmodbhavaṃ sarvaṃ jagad uddiśya keśavaḥ<BR>
14,096.015d@004_0149	bhagavān uvāca<BR>
14,096.015d@004_0149	dharmān dharmātmajasyātha puṇyān akathayat prabhuḥ<BR>
14,096.015d@004_0150	śṛṇu pāṇḍava tattvena pavitraṃ pāpanāśanam<BR>
14,096.015d@004_0151	kathyamānaṃ mayā puṇyaṃ dharmaśāstraphalaṃ mahat<BR>
14,096.015d@004_0152	yaḥ śṛṇoti śucir bhūtvā ekacittas tapoyutaḥ<BR>
14,096.015d@004_0153	svargyaṃ yaśasyam āyuṣyaṃ dharmyaṃ jñeyaṃ yudhiṣṭhira<BR>
14,096.015d@004_0154	śraddadhānasya tasyeha yat pāpaṃ pūrvasaṃcitam<BR>
14,096.015d@004_0155	vaiśaṃpāyana uvāca<BR>
14,096.015d@004_0155	vinaśyaty āśu tat sarvaṃ madbhaktasya viśeṣataḥ<BR>
14,096.015d@004_0156	evaṃ śrutvā vacaḥ puṇyaṃ satyaṃ keśavabhāṣitam<BR>
14,096.015d@004_0157	prahṛṣṭamanaso bhūtvā cintayanto 'dbhutaṃ param<BR>
14,096.015d@004_0158	devā brahmarṣayaḥ sarve gandharvāpsarasas tathā<BR>
14,096.015d@004_0159	bhūtā yakṣagrahāś caiva guhyakā bhujagās tathā<BR>
14,096.015d@004_0160	vālakhilyā mahātmāno yoginas tattvadarśinaḥ<BR>
14,096.015d@004_0161	tathā bhāgavatāś cāpi pañcakālam upāsakāḥ<BR>
14,096.015d@004_0162	kautūhalasamāyuktāḥ prahṛṣṭendriyamānasāḥ<BR>
14,096.015d@004_0163	śrotukāmāḥ paraṃ dharmaṃ vaiṣṇavaṃ dharmaśāsanāt<BR>
14,096.015d@004_0164	hṛdi kartuṃ ca tad vākyaṃ praṇemuḥ śirasā natāḥ<BR>
14,096.015d@004_0165	tatas te vāsudevena dṛṣṭāḥ saumyena cakṣuṣā<BR>
14,096.015d@004_0166	vimuktapāpān ālokya praṇamya śirasā harim<BR>
14,096.015d@004_0167	papraccha keśavaṃ dharmaṃ dharmaputraḥ pratāpavān<BR>
14,096.015d@004_0168	kīdṛśī brāhmaṇasyātha kṣatriyasyāpi kīdṛśī<BR>
14,096.015d@004_0169	vaiśyasya kīdṛśī deva gatiḥ śūdrasya kīdṛśī<BR>
14,096.015d@004_0170	kathaṃ badhyeta pāśena brāhmaṇas tu yamālaye<BR>
14,096.015d@004_0171	kṣatriyo vātha vaiśyo vā śūdro vā badhyate katham<BR>
14,096.015d@004_0172	vaiśaṃpāyana uvāca<BR>
14,096.015d@004_0172	etat karmaphalaṃ brūhi lokanātha namo 'stu te<BR>
14,096.015d@004_0173	pṛṣṭo 'tha keśavo hy evaṃ dharmaputreṇa dhīmatā<BR>
14,096.015d@004_0174	uvāca saṃsāragatiṃ cāturvarṇyasya karmajām<BR>
14,096.015d@004_0174	bhagavān uvāca<BR>
14,096.015d@004_0175	śṛṇu varṇakrameṇaiva dharmaṃ dharmabhṛtāṃ vara<BR>
14,096.015d@004_0176	nāsti kiṃ cin naraśreṣṭha duṣkṛtaṃ brāhmaṇasya tu<BR>
14,096.015d@004_0177	ye sthitāḥ syuḥ sadādhyātme saṃdhyāṃ ye cāpy upāsate<BR>
14,096.015d@004_0178	yaiś ca pūrṇāhutiḥ prāptā vidhivaj juhvate ca ye<BR>
14,096.015d@004_0179	vaiśvadevaṃ ca ye kuryuḥ pūjayanty atithīṃś ca ye<BR>
14,096.015d@004_0180	nityaṃ svādhyāyaśīlāś ca japayajñaparāś ca ye<BR>
14,096.015d@004_0181	sāyaṃprātar hutāśāś ca śūdrabhojanavarjitāḥ<BR>
14,096.015d@004_0182	ḍambhānṛtavimuktāś ca svadāraniratāś ca ye<BR>
14,096.015d@004_0183	pañcayajñaratā ye ca ye 'gnihotram upāsate<BR>
14,096.015d@004_0184	dahanti duṣkṛtaṃ yeṣāṃ hūyamānāgnayas trayaḥ<BR>
14,096.015d@004_0185	naṣṭaduṣkṛtakarmāṇo brahmalokaṃ vrajanti te<BR>
14,096.015d@004_0186	brahmaloke punaḥ kāmaṃ gandharvair brahmagāyakaiḥ<BR>
14,096.015d@004_0187	udgīyamānāḥ prayataiḥ pūjyamānāḥ svayaṃbhuvā<BR>
14,096.015d@004_0188	brahmaloke pramodante yāvad ābhūtasaṃplavam<BR>
14,096.015d@004_0189	kṣatriyo 'pi sthito rājye svadharmaparipālakaḥ<BR>
14,096.015d@004_0190	samyak prajāḥ pālayitā ṣaḍbhāganirataḥ sadā<BR>
14,096.015d@004_0191	yajñadānarato dhīraḥ svadāranirataḥ sadā<BR>
14,096.015d@004_0192	śāstrānusārī tattvajñaḥ prajākāryaparāyaṇaḥ<BR>
14,096.015d@004_0193	viprebhyaḥ kāmado nityaṃ bhṛtyānāṃ bharaṇe rataḥ<BR>
14,096.015d@004_0194	satyasaṃdhaḥ śucir nityaṃ lobhaḍambhavivarjitaḥ<BR>
14,096.015d@004_0195	kṣatriyo 'py uttamāṃ yāti gatiṃ devaniṣevitām<BR>
14,096.015d@004_0196	tatra divyāpsarobhis tu gandharvaiś ca viśeṣataḥ<BR>
14,096.015d@004_0197	sevyamāno mahātejāḥ krīḍate śakrapūjitaḥ<BR>
14,096.015d@004_0198	caturyugāni vai triṃśat krīḍitvā tatra devavat<BR>
14,096.015d@004_0199	iha mānuṣaloke tu caturvedī dvijo bhavet<BR>
14,096.015d@004_0200	kṛṣigopālanirato dharmānveṣaṇatatparaḥ<BR>
14,096.015d@004_0201	dānadharme 'pi nirato vipraśuśrūṣakas tathā<BR>
14,096.015d@004_0202	satyasaṃdhaḥ śucir nityaṃ lobhaḍambhavivarjitaḥ<BR>
14,096.015d@004_0203	ṛjuḥ svadāranirato hiṃsādrohavivarjitaḥ<BR>
14,096.015d@004_0204	vaṇigdharmān namuñcan vai devabrāhmaṇapūjakaḥ<BR>
14,096.015d@004_0205	vaiśyaḥ svargatim āpnoti pūjyamāno 'psarogaṇaiḥ<BR>
14,096.015d@004_0206	caturyugāni vai triṃśat krīḍitvā daśa pañca ca<BR>
14,096.015d@004_0207	iha mānuṣyaloke ca rājā bhavati vīryavān<BR>
14,096.015d@004_0208	suvarṇakoṭyaḥ pañcāśad ratnānāṃ ca śataṃ tathā<BR>
14,096.015d@004_0209	hastyaśvarathasaṃyuktān mahābhogāṃś ca sevate<BR>
14,096.015d@004_0210	trayāṇām api varṇānāṃ śuśrūṣānirataḥ sadā<BR>
14,096.015d@004_0211	viśeṣatas tu viprāṇāṃ dāsavad yas tu tiṣṭhati<BR>
14,096.015d@004_0212	ayācitapradātā ca satyaśaucasamanvitaḥ<BR>
14,096.015d@004_0213	gurudevārcanarataḥ paradāravivarjitaḥ<BR>
14,096.015d@004_0214	parapīḍām akṛtvaiva bhṛtyavargaṃ bibharti yaḥ<BR>
14,096.015d@004_0215	śūdro 'pi svargam āpnoti jīvānām abhayapradaḥ<BR>
14,096.015d@004_0216	sa svargaloke krīḍitvā varṣakoṭiṃ mahātapāḥ<BR>
14,096.015d@004_0217	iha mānuṣaloke tu vaiśyo dhanapatir bhavet<BR>
14,096.015d@004_0218	evaṃ dharmāt paraṃ nāsti mahat saṃsāramokṣaṇam<BR>
14,096.015d@004_0219	na ca dharmāt paraṃ kiṃ cit pāpakarmavyapohanam<BR>
14,096.015d@004_0220	tasmād dharmaḥ sadā kāryo mānuṣyaṃ prāpya durlabham<BR>
14,096.015d@004_0221	na hi dharmānuraktānāṃ loke kiṃ cin na durlabham<BR>
14,096.015d@004_0222	svayaṃbhuvihito dharmo yo yasyeha nareśvara<BR>
14,096.015d@004_0223	sa tena kṣapayet pāpaṃ samyag ācaritena ca<BR>
14,096.015d@004_0224	sahajaṃ yad bhavet karma na tat tyājyaṃ hi kena cit<BR>
14,096.015d@004_0225	sa eva tasya dharmo hi tena siddhiṃ sa gacchati<BR>
14,096.015d@004_0226	viguṇo 'pi svadharmas tu pāpakarma vyapohati<BR>
14,096.015d@004_0227	yudhiṣṭhira uvāca<BR>
14,096.015d@004_0227	evam eva tu dharmo 'pi kṣīyate pāpavardhanāt<BR>
14,096.015d@004_0228	bhagavan devadeveśa śrotuṃ kautūhalaṃ hi me<BR>
14,096.015d@004_0229	bhagavān uvāca<BR>
14,096.015d@004_0229	śubhasyāpy aśubhasyāpi kṣayavṛddhī yathākramam<BR>
14,096.015d@004_0230	śṛṇu pārthiva tat sarvaṃ dharmaṃ sūkṣmaṃ sanātanam<BR>
14,096.015d@004_0231	durvijñeyatamaṃ nityam atra bhagnā mahājanāḥ<BR>
14,096.015d@004_0232	yathaiva śītam udakam uṣṇena bahunāvṛtam<BR>
14,096.015d@004_0233	bhavet tu tatkṣaṇād uṣṇaṃ śītatvaṃ ca vinaśyati<BR>
14,096.015d@004_0234	yathoṣṇaṃ vā bhaved alpaṃ śītena bahunāvṛtam<BR>
14,096.015d@004_0235	śītalaṃ tad bhavet sarvam uṣṇatvaṃ ca vinaśyati<BR>
14,096.015d@004_0236	evaṃ tu yad bhaved bhūri sukṛtaṃ vātha duṣkṛtam<BR>
14,096.015d@004_0237	tad alpaṃ kṣapayec chīghraṃ nātra kāryā vicāraṇā<BR>
14,096.015d@004_0238	samatve sati rājendra tayoḥ sukṛtapāpayoḥ<BR>
14,096.015d@004_0239	gūhitasya bhaved vṛddhiḥ kīrtitasya bhavet kṣayaḥ<BR>
14,096.015d@004_0240	khyāpanenānutāpena prāyaḥ pāpaṃ vinaśyati<BR>
14,096.015d@004_0241	tathā kṛtas tu rājendra dharmo naśyati mānada<BR>
14,096.015d@004_0242	tāv ubhau gūhitau samyag vṛddhiṃ yātau na saṃśayaḥ<BR>
14,096.015d@004_0243	tasmāt sarvaprayatnena na pāpaṃ gūhayed budhaḥ<BR>
14,096.015d@004_0244	tasmād etat prayatnena kīrtayet kṣayakāraṇāt<BR>
14,096.015d@004_0245	tasmāt saṃkīrtayet pāpaṃ satyaṃ dharmaṃ ca gūhayet<BR>
14,096.015d@004_0245	vaiśaṃpāyana uvāca<BR>
14,096.015d@004_0246	evaṃ śrutvā vacas tasya dharmaputro 'cyutasya tu<BR>
14,096.015d@004_0247	yudhiṣṭhira uvāca<BR>
14,096.015d@004_0247	papraccha punar apy anyān dharmān dharmātmajo harim<BR>
14,096.015d@004_0248	vṛthā ca kati janmāni vṛthā dānāni yāni ca<BR>
14,096.015d@004_0249	vṛthā ca jīvitaṃ keṣāṃ narāṇāṃ puruṣottama<BR>
14,096.015d@004_0250	kīdṛśāsu vyavasthāsu dānaṃ dattaṃ janārdana<BR>
14,096.015d@004_0251	iha loke 'nubhavati puruṣaḥ puruṣottama<BR>
14,096.015d@004_0252	garbhasthe kiṃ samaśnāti kiṃ bālye vāpi keśava<BR>
14,096.015d@004_0253	yauvanasthe 'pi kiṃ kṛṣṇa vārdhake vāpi kiṃ bhavet<BR>
14,096.015d@004_0254	sāttvikaṃ kīdṛśaṃ dānaṃ rājasaṃ kīdṛśaṃ bhavet<BR>
14,096.015d@004_0255	tāmasaṃ kīdṛśaṃ deva tarpayiṣyati kiṃ prabho<BR>
14,096.015d@004_0256	uttamaṃ kīdṛśaṃ dānaṃ madhyamaṃ kīdṛśaṃ bhavet<BR>
14,096.015d@004_0257	adhamaṃ kīdṛśaṃ dānaṃ teṣāṃ vā vada kiṃ phalam<BR>
14,096.015d@004_0258	kiṃ dānaṃ nayati hy ūrdhvaṃ kiṃ gatiṃ madhyamāṃ bhavet<BR>
14,096.015d@004_0259	gatiṃ jaghanyām atha vā devadeva bravīhi me<BR>
14,096.015d@004_0260	etad icchāmi vijñātuṃ paraṃ kautūhalaṃ hi me<BR>
14,096.015d@004_0261	tvadīyaṃ vacanaṃ satyaṃ puṇyaṃ ca madhusūdana<BR>
14,096.015d@004_0261	vaiśaṃpāyana uvāca<BR>
14,096.015d@004_0262	evaṃ dharmaṃ prayatnena pṛṣṭaḥ pāṇḍusutena vai<BR>
14,096.015d@004_0263	uvāca vāsudevo 'tha dharmān dharmātmajasya ca<BR>
14,096.015d@004_0264	śṛṇu rājan yathānyāyaṃ vacanaṃ tathyam uttamam<BR>
14,096.015d@004_0265	kathyamānaṃ mayā puṇyaṃ sarvapāpavyapohanam<BR>
14,096.015d@004_0266	vṛthā ca daśa janmāni catvāri ca narādhipa<BR>
14,096.015d@004_0267	vṛthā dānāni pañcāśat pañcaiva ca yathākramam<BR>
14,096.015d@004_0268	vṛthā ca jīvitaṃ yeṣāṃ te ca ṣaṭ parikīrtitāḥ<BR>
14,096.015d@004_0269	anukrameṇa sarvāṇi tāni vakṣyāmi pārthiva<BR>
14,096.015d@004_0270	dharmaghnānāṃ vṛthā janma lubdhānāṃ pāpināṃ tathā<BR>
14,096.015d@004_0271	vṛthā pākaṃ ca ye 'śnanti paradāraratāś ca ye<BR>
14,096.015d@004_0272	pākabhedakarā ye ca ye ca syuḥ satyavarjitāḥ<BR>
14,096.015d@004_0273	mṛṣṭam aśnāti yaś caiko dṛśyamānas tu bāndhavaiḥ<BR>
14,096.015d@004_0274	pitaraṃ mātaraṃ caiva upādhyāyaṃ guruṃ tathā<BR>
14,096.015d@004_0275	mātulaṃ mātulānīṃ ca yo nihanyāc chapeta vā<BR>
14,096.015d@004_0276	brāhmaṇaś caiva yo bhūtvā saṃdhyopāsanavarjitaḥ<BR>
14,096.015d@004_0277	nirbrahmo niḥsvadhaś caiva śūdrāṇām annabhug dvijaḥ<BR>
14,096.015d@004_0278	mama vā śaṃkarasyāpi brahmaṇo vā yudhiṣṭhira<BR>
14,096.015d@004_0279	atha vā brāhmaṇānāṃ tu ye na bhaktā narādhamāḥ<BR>
14,096.015d@004_0280	vṛthā janmāny athaiteṣāṃ pāpināṃ viddhi pāṇḍava<BR>
14,096.015d@004_0281	aśraddhayā ca yad dattam avamānena vāpi yat<BR>
14,096.015d@004_0282	ḍambhārtham api yad dattaṃ yat pāṣaṇḍihṛtaṃ nṛpa<BR>
14,096.015d@004_0283	śūdrācārāya yad dattaṃ yad dattvā cānukīrtitam<BR>
14,096.015d@004_0284	roṣayuktaṃ tu yad dattaṃ yad dattam anuśocitam<BR>
14,096.015d@004_0285	ḍambhārjitaṃ ca yad dattaṃ yac ca vāpy anṛtārjitam<BR>
14,096.015d@004_0286	brāhmaṇasvaṃ ca yad dattaṃ cauryeṇāpy ārjitaṃ ca yat<BR>
14,096.015d@004_0287	abhiśastāhṛtaṃ yat tu yad dattaṃ patite dvije<BR>
14,096.015d@004_0288	nirbrahmābhihṛtaṃ yat tu yad dhṛtaṃ sarvayācakaiḥ<BR>
14,096.015d@004_0289	vrātyais tu yad dhṛtaṃ dānam ārūḍhapatitaiś ca yat<BR>
14,096.015d@004_0290	yad dattaṃ svairiṇībhartuḥ śvaśurān anuvartine<BR>
14,096.015d@004_0291	yad grāmayācakahṛtaṃ yat kṛtaghnahṛtaṃ tathā<BR>
14,096.015d@004_0292	upapātakine dattaṃ vedavikrayiṇe ca yat<BR>
14,096.015d@004_0293	strījitāya ca yad dattaṃ vyālagrāhihṛtaṃ ca yat<BR>
14,096.015d@004_0294	purohitāya yad dattaṃ cikitsakahṛtaṃ ca yat<BR>
14,096.015d@004_0295	yad vaṇikkarmiṇe dattaṃ kṣudramantropajīvine<BR>
14,096.015d@004_0296	yac chūdrajīvine dattaṃ yac ca devalakāya ca<BR>
14,096.015d@004_0297	devadravyāśine yac ca yad dattaṃ citrakarmiṇe<BR>
14,096.015d@004_0298	raṅgopajīvine dattaṃ yac ca māṃsopajīvine<BR>
14,096.015d@004_0299	sevakāya ca yad dattaṃ yad dattaṃ brāhmaṇabruve<BR>
14,096.015d@004_0300	agnihīne ca yad dattaṃ dattaṃ vārdhuṣikāya ca<BR>
14,096.015d@004_0301	yad anācāriṇe dattaṃ yat tu dattam anagnaye<BR>
14,096.015d@004_0302	asaṃdhyopāsine dattaṃ yac chūdragrāmavāsine<BR>
14,096.015d@004_0303	yan mithyāliṅgine dattaṃ dattaṃ sarvāśine ca yat<BR>
14,096.015d@004_0304	nāstikāya ca yad dattaṃ dharmavikrayiṇe ca yat<BR>
14,096.015d@004_0305	cārakāya ca yad dattaṃ yad dattaṃ kūṭasākṣiṇe<BR>
14,096.015d@004_0306	grāmakūṭāya yad dattaṃ dānaṃ pārthivapuṃgava<BR>
14,096.015d@004_0307	vṛthā bhavati tat sarvaṃ nātra kāryā vicāraṇā<BR>
14,096.015d@004_0308	vipranāmadharā hy ete lolupā brāhmaṇādhamāḥ<BR>
14,096.015d@004_0309	nātmānaṃ tārayanty ete na dātāraṃ yudhiṣṭhira<BR>
14,096.015d@004_0310	etebhyo dattamātrāṇi dānāni ca bahūny api<BR>
14,096.015d@004_0311	vṛthā bhavanti rājendra bhasmany ājyāhutir yathā<BR>
14,096.015d@004_0312	eteṣu yat phalaṃ kiṃ cid bhaviṣyati kathaṃ cana<BR>
14,096.015d@004_0313	rākṣasāś ca piśācāś ca tad vilumpanti harṣitāḥ<BR>
14,096.015d@004_0314	vṛthā hy etāni dattāni kathitāni samāsataḥ<BR>
14,096.015d@004_0315	jīvitaṃ tu vṛthā yeṣāṃ tac chṛṇuṣva yudhiṣṭhira<BR>
14,096.015d@004_0316	ye māṃ na pratipadyante śaṃkaraṃ vā narādhamāḥ<BR>
14,096.015d@004_0317	brāhmaṇān vā mahīdevān vṛthā jīvanti te narāḥ<BR>
14,096.015d@004_0318	hetuśāstreṣu ye saktāḥ kudṛṣṭipatham āśritāḥ<BR>
14,096.015d@004_0319	vedān nindanty anācārā vṛthā jīvanti te narāḥ<BR>
14,096.015d@004_0320	kuśalaiḥ kṛtaśāstrāṇi paṭhitvā ye narādhamāḥ<BR>
14,096.015d@004_0321	viprān nindanti yajñāṃś ca vṛthā jīvanti te narāḥ<BR>
14,096.015d@004_0322	ye ca durgāṃ kumāraṃ vā vāyum agniṃ jalaṃ ravim<BR>
14,096.015d@004_0323	pitaraṃ mātaraṃ caiva gurum indraṃ niśākaram<BR>
14,096.015d@004_0324	mūḍhā nindanty anācārā vṛthā jīvanti te narāḥ<BR>
14,096.015d@004_0325	vidyamāne dhane yas tu dānadharmavivarjitaḥ<BR>
14,096.015d@004_0326	mṛṣṭam aśnāti yaś caiko vṛthā jīvati so 'pi ca<BR>
14,096.015d@004_0327	vṛthā jīvitam ākhyātaṃ dānakālaṃ bravīmi te<BR>
14,096.015d@004_0328	tamoniviṣṭacittena dattaṃ dānaṃ tu yad bhavet<BR>
14,096.015d@004_0329	sa tasya phalam aśnāti naro garbhagato nṛpa<BR>
14,096.015d@004_0330	īrṣyāmātsaryasaṃyukto ḍambhārthaṃ cārthakāraṇāt<BR>
14,096.015d@004_0331	dadāti dānaṃ yo martyo bālabhāve tad aśnute<BR>
14,096.015d@004_0332	bhoktuṃ bhogaṃ na śaktas tu vyādhibhiḥ pīḍito bhṛśam<BR>
14,096.015d@004_0333	dadāti dānaṃ yo martyo vṛddhabhāve tad aśnute<BR>
14,096.015d@004_0334	śraddhāyuktaḥ śuciḥ snātaḥ prasannendriyamānasaḥ<BR>
14,096.015d@004_0335	dadāti dānaṃ yo martyo yauvane sa tad aśnute<BR>
14,096.015d@004_0336	svayaṃ nītvā tu yad dānaṃ bhaktyā pātre pradīyate<BR>
14,096.015d@004_0337	tat sārvakālikaṃ viddhi dānam āmaraṇāntikam<BR>
14,096.015d@004_0338	sāttvikaṃ rājasaṃ caiva tāmasaṃ ca yudhiṣṭhira<BR>
14,096.015d@004_0339	dānaṃ dānaphalaṃ caiva gatiṃ ca trividhāṃ śṛṇu<BR>
14,096.015d@004_0340	dānaṃ dātavyam ity eva matiṃ kṛtvā dvijāya vai<BR>
14,096.015d@004_0341	upakāraviyuktāya yad dattaṃ tad dhi sāttvikam<BR>
14,096.015d@004_0342	śrotriyāya daridrāya bahubhṛtyāya pāṇḍava<BR>
14,096.015d@004_0343	dīyate yat prahṛṣṭena tat sāttvikam udāhṛtam<BR>
14,096.015d@004_0344	vedākṣaravihīnāya yat tu pūrvopakāriṇe<BR>
14,096.015d@004_0345	samṛddhāya ca yad dattaṃ tad dānaṃ rājasaṃ smṛtam<BR>
14,096.015d@004_0346	saṃbandhine ca yad dattaṃ pramattāya ca pāṇḍava<BR>
14,096.015d@004_0347	phalārthibhir apātrāya tad dānaṃ rājasaṃ smṛtam<BR>
14,096.015d@004_0348	vaiśvadevavihīnāya dānam aśrotriyāya ca<BR>
14,096.015d@004_0349	dīyate taskarāyāpi tad dānaṃ tāmasaṃ smṛtam<BR>
14,096.015d@004_0350	saroṣam avadhūtaṃ ca kleśayuktam avajñayā<BR>
14,096.015d@004_0351	sevakāya ca yad dattaṃ tat tāmasam udāhṛtam<BR>
14,096.015d@004_0352	devāḥ pitṛgaṇāś caiva munayaś cāgnayas tathā<BR>
14,096.015d@004_0353	sāttvikaṃ dānam aśnanti tuṣyanti ca nareśvara<BR>
14,096.015d@004_0354	dānavā daityasaṃghāś ca grahā yakṣāḥ sarākṣasāḥ<BR>
14,096.015d@004_0355	rājasaṃ dānam aśnanti varjitaṃ pitṛdaivataiḥ<BR>
14,096.015d@004_0356	piśācāḥ pretasaṃghāś ca kaśmalā ye malīmasāḥ<BR>
14,096.015d@004_0357	tāmasaṃ dānam aśnanti gatiṃ ca trividhāṃ śṛṇu<BR>
14,096.015d@004_0358	sāttvikānāṃ tu dānānām uttamaṃ phalam ucyate<BR>
14,096.015d@004_0359	madhyamaṃ rājasānāṃ tu tāmasānāṃ tu paścimam<BR>
14,096.015d@004_0360	abhigamyopanītānāṃ dānānām uttamaṃ phalam<BR>
14,096.015d@004_0361	madhyamaṃ tu samāhūya jaghanyaṃ yācate phalam<BR>
14,096.015d@004_0362	ayācitapradātā yaḥ sa yāti gatim uttamām<BR>
14,096.015d@004_0363	samāhūya tu yo dadyān madhyamāṃ sa gatiṃ vrajet<BR>
14,096.015d@004_0364	yācito yaś ca vai dadyāj jaghanyāṃ sa gatiṃ vrajet<BR>
14,096.015d@004_0365	uttamā daivikā jñeyā madhyamā mānuṣī gatiḥ<BR>
14,096.015d@004_0366	gatiṃ jaghanyāṃ tiryakṣu gatir eṣā tridhā smṛtā<BR>
14,096.015d@004_0367	pātrabhūteṣu vipreṣu susthiteṣv āhitāgniṣu<BR>
14,096.015d@004_0368	yat tu nikṣipyate dānam akṣayyaṃ saṃprakīrtitam<BR>
14,096.015d@004_0369	śrotriyāṇāṃ daridrāṇāṃ bharaṇaṃ kuru pārthiva<BR>
14,096.015d@004_0370	samṛddhānāṃ dvijātīnāṃ kuryāt teṣāṃ ca rakṣaṇam<BR>
14,096.015d@004_0371	daridrān vṛttihīnāṃś ca pradānaiḥ suṣṭhu pūjaya<BR>
14,096.015d@004_0372	āturasyauṣadhaiḥ kāryaṃ nīrujasya kim auṣadhaiḥ<BR>
14,096.015d@004_0373	pāpaṃ pratigrahītāraṃ pradātur upagacchati<BR>
14,096.015d@004_0374	pratigrahītur yat puṇyaṃ pradātāram upaiti tat<BR>
14,096.015d@004_0375	tasmād dānaṃ sadā kāryaṃ paratra hitam icchatā<BR>
14,096.015d@004_0376	vedavidyāvadāteṣu sadā śūdrānnavarjiṣu<BR>
14,096.015d@004_0377	prayatnena vidhātavyo mahādānamayo nidhiḥ<BR>
14,096.015d@004_0378	yeṣāṃ dārāḥ pratīkṣante sahasrasyeva lambhanam<BR>
14,096.015d@004_0379	bhuktaśeṣasya bhaktasya tān nimantraya pāṇḍava<BR>
14,096.015d@004_0380	āmantrya tu nirāśāni na kartavyāni bhārata<BR>
14,096.015d@004_0381	kulāni sudaridrāṇāṃ teṣām āśā hatā bhavet<BR>
14,096.015d@004_0382	madbhaktā ye naraśreṣṭha madgatā matparāyaṇāḥ<BR>
14,096.015d@004_0383	madyājino manniyamās tān prayatnena pūjayet<BR>
14,096.015d@004_0384	teṣāṃ tu pāvanāyāhaṃ nityam eva yudhiṣṭhira<BR>
14,096.015d@004_0385	ubhe saṃdhye 'pi tiṣṭhāmi hy askannaṃ tad vrataṃ mama<BR>
14,096.015d@004_0386	tasmād aṣṭākṣaraṃ mantraṃ madbhaktair vītakalmaṣaiḥ<BR>
14,096.015d@004_0387	saṃdhyākāleṣu japtavyaṃ satataṃ cātmaśuddhaye<BR>
14,096.015d@004_0388	anyeṣām api viprāṇāṃ kilbiṣaṃ hi praṇaśyati<BR>
14,096.015d@004_0389	ubhe saṃdhye 'py upāsīta tasmād vipro viśuddhaye<BR>
14,096.015d@004_0390	daive śrāddhe ca vipraḥ sa niyoktavyo 'jugupsayā<BR>
14,096.015d@004_0391	jugupsitas tu yaḥ śrāddhaṃ dahaty agnir ivendhanam<BR>
14,096.015d@004_0392	bhārataṃ mānavo dharmo vedāḥ sāṅgāś cikitsitam<BR>
14,096.015d@004_0393	ājñāsiddhāni catvāri na hantavyāni hetubhiḥ<BR>
14,096.015d@004_0394	na brāhmaṇān parīkṣeta daive karmaṇi dharmavit<BR>
14,096.015d@004_0395	mahān bhavet parīvādo brāhmaṇānāṃ parīkṣaṇe<BR>
14,096.015d@004_0396	brāhmaṇānāṃ parīvādaṃ yaḥ kuryāt puruṣādhamaḥ<BR>
14,096.015d@004_0397	rāsabhānāṃ śunāṃ yoniṃ gacchet puruṣadūṣakaḥ<BR>
14,096.015d@004_0398	śvatvaṃ prāpnoti ninditvā parīvādāt kharo bhavet<BR>
14,096.015d@004_0399	kṛmir bhavaty abhibhavāt kīṭo bhavati matsarī<BR>
14,096.015d@004_0400	durvṛttā vā suvṛttā vā prākṛtā vā susaṃskṛtāḥ<BR>
14,096.015d@004_0401	brāhmaṇā nāvamantavyā bhasmacchannā ivāgnayaḥ<BR>
14,096.015d@004_0402	kṣatriyaṃ caiva sarpaṃ ca brāhmaṇaṃ ca bahuśrutam<BR>
14,096.015d@004_0403	nāvamanyeta medhāvī kṛśān api kadā cana<BR>
14,096.015d@004_0404	etat trayaṃ hi puruṣaṃ nirdahed avamānitam<BR>
14,096.015d@004_0405	tasmād etat prayatnena nāvamanyeta buddhimān<BR>
14,096.015d@004_0406	yathā sarvāsv avasthāsu pāvako daivataṃ mahat<BR>
14,096.015d@004_0407	tathā sarvāsv avasthāsu brāhmaṇo daivataṃ mahat<BR>
14,096.015d@004_0408	vyaṅgāḥ kāṇāś ca kubjāś ca vāmanāṅgās tathaiva ca<BR>
14,096.015d@004_0409	sarve daive niyoktavyā vyāmiśrā vedapāragaiḥ<BR>
14,096.015d@004_0410	manyuṃ notpādayet teṣāṃ na cāriṣṭān samācaret<BR>
14,096.015d@004_0411	manyupraharaṇā viprā na viprāḥ śastrapāṇayaḥ<BR>
14,096.015d@004_0412	manyunā ghnanti te śatrūn vajreṇendra ivāsurān<BR>
14,096.015d@004_0413	brāhmaṇo hi mahad daivaṃ jātimātreṇa jāyate<BR>
14,096.015d@004_0414	īśvaraḥ sarvabhūtānāṃ dharmakośasya guptaye<BR>
14,096.015d@004_0415	kiṃ punar ye ca kaunteya saṃdhyāṃ nityam upāsate<BR>
14,096.015d@004_0416	yasyāsyena samaśnanti havyāni tridivaukasaḥ<BR>
14,096.015d@004_0417	kavyāni caiva pitaraḥ kiṃ bhūtam adhikaṃ tathā<BR>
14,096.015d@004_0418	utpattir eva viprasya mūrtir dharmasya śāśvatī<BR>
14,096.015d@004_0419	sa hi dharmārtham utpanno brahmabhūyāya kalpate<BR>
14,096.015d@004_0420	svam eva brāhmaṇo bhuṅkte svaṃ vaste svaṃ dadāti ca<BR>
14,096.015d@004_0421	ānṛśaṃsyād brāhmaṇasya bhuñjate hītare janāḥ<BR>
14,096.015d@004_0422	tasmāt te nāvamantavyā madbhaktā hi dvijāḥ sadā<BR>
14,096.015d@004_0423	āraṇyakopaniṣadi ye tu paśyanti māṃ dvijāḥ<BR>
14,096.015d@004_0424	nigūḍhaṃ niṣkalāvasthaṃ tān prayatnena pūjaya<BR>
14,096.015d@004_0425	svagṛhe vā pravāse vā divārātram athāpi vā<BR>
14,096.015d@004_0426	śraddhayā brāhmaṇāḥ pūjyā madbhaktā ye ca pāṇḍava<BR>
14,096.015d@004_0427	nāsti viprasamaṃ daivaṃ nāsti viprasamo guruḥ<BR>
14,096.015d@004_0428	nāsti viprāt paro bandhur nāsti viprāt paro nidhiḥ<BR>
14,096.015d@004_0429	nāsti viprāt paraṃ tīrthaṃ na puṇyaṃ brāhmaṇāt param<BR>
14,096.015d@004_0430	na pavitraṃ paraṃ viprān na dvijāt pāvanaṃ param<BR>
14,096.015d@004_0431	nāsti viprāt paro dharmo nāsti viprāt parā gatiḥ<BR>
14,096.015d@004_0432	pāpakarmasamākṣiptaṃ patantaṃ narake naram<BR>
14,096.015d@004_0433	trāyate dānam apy ekaṃ pātrabhūte kṛtaṃ dvije<BR>
14,096.015d@004_0434	bālāhitāgnayo ye ca śāntāḥ śūdrānnavarjitāḥ<BR>
14,096.015d@004_0435	mām arcayanti madbhaktās tebhyo dattam ihākṣayam<BR>
14,096.015d@004_0436	pradānaiḥ pūjito vipro vandito vāpi saṃstutaḥ<BR>
14,096.015d@004_0437	saṃbhāṣito vā dṛṣṭo vā madbhakto divam unnayet<BR>
14,096.015d@004_0438	ye paṭhanti namasyanti dhyāyanti puruṣottamam<BR>
14,096.015d@004_0439	tān spṛṣṭvā vātha vā dṛṣṭvā naraḥ pāpaiḥ pramucyate<BR>
14,096.015d@004_0440	madbhaktā madgataprāṇā madgatā matparāyaṇāḥ<BR>
14,096.015d@004_0441	bījayoniviśuddhā ye śrotriyāḥ saṃyatendriyāḥ<BR>
14,096.015d@004_0442	śūdrānnaviratā nityaṃ te punantīha darśanāt<BR>
14,096.015d@004_0443	svayaṃ nītvā viśeṣeṇa dānaṃ teṣāṃ gṛheṣv atha<BR>
14,096.015d@004_0444	nivāpayet tu yad bhaktyā tad dānaṃ koṭisaṃmitam<BR>
14,096.015d@004_0445	jāgrataḥ svapato vāpi pravāseṣu gṛheṣv atha<BR>
14,096.015d@004_0446	hṛdaye na praṇaśyāmi yasya viprasya bhāvataḥ<BR>
14,096.015d@004_0447	saṃpūjito vā dṛṣṭo vā spṛṣṭo vāpi dvijottamaḥ<BR>
14,096.015d@004_0448	saṃbhāṣito vā rājendra punāty eva naraṃ sadā<BR>
14,096.015d@004_0449	evaṃ sarvāsv avasthāsu sarvadānāni pāṇḍava<BR>
14,096.015d@004_0450	vaiśaṃpāyana uvāca<BR>
14,096.015d@004_0450	madbhaktebhyaḥ pradattāni svargamārgapradāni vai<BR>
14,096.015d@004_0451	śrutvaiva sāttvikaṃ dānaṃ rājasaṃ tāmasaṃ tathā<BR>
14,096.015d@004_0452	pṛthak pṛthak tv eva gatiṃ phalaṃ cāpi pṛthak pṛthak<BR>
14,096.015d@004_0453	avitṛptaḥ prahṛṣṭātmā puṇyaṃ dharmāmṛtaṃ punaḥ<BR>
14,096.015d@004_0454	yudhiṣṭhiro dharmarataḥ keśavaṃ punar abravīt<BR>
14,096.015d@004_0455	bījayoniviśuddhānāṃ lakṣaṇāni vadasva me<BR>
14,096.015d@004_0456	bījadoṣeṇa lokeśa jāyante ca kathaṃ narāḥ<BR>
14,096.015d@004_0457	ācāradoṣaṃ deveśa vaktum arhasy aśeṣataḥ<BR>
14,096.015d@004_0458	brāhmaṇānāṃ viśeṣaṃ ca guṇadoṣau ca keśava<BR>
14,096.015d@004_0459	cāturvarṇasya kṛtsnasya vartamānāḥ pratigrahe<BR>
14,096.015d@004_0460	kena viprā viśeṣeṇa tarante tārayanti ca<BR>
14,096.015d@004_0461	bhagavān uvāca<BR>
14,096.015d@004_0461	etān kathaya deveśa tvadbhaktasya namo 'stu te<BR>
14,096.015d@004_0462	śṛṇu rājan yathāvṛttaṃ bījayoniśubhāśubham<BR>
14,096.015d@004_0463	yena tiṣṭhati loko 'yaṃ vinaśyati ca pāṇḍava<BR>
14,096.015d@004_0464	aviplutabrahmacaryo yas tu vipro yathāvidhi<BR>
14,096.015d@004_0465	subījaṃ nāma vijñeyaṃ tasya bījaṃ śubhaṃ bhavet<BR>
14,096.015d@004_0466	kanyā cākṣatayoniḥ syāt kulīnā pitṛmātṛtaḥ<BR>
14,096.015d@004_0467	brāhmādiṣu vivāheṣu pariṇītā yathāvidhi<BR>
14,096.015d@004_0468	sā praśastā varārohā tasyā yoniḥ praśasyate<BR>
14,096.015d@004_0469	manasā karmaṇā vācā yā bhavet svairacāriṇī<BR>
14,096.015d@004_0470	sā kulaghnīti vijñeyā tasyāṃ jātaḥ śvapācakaḥ<BR>
14,096.015d@004_0471	daive pitrye tathā dāne bhojane sahabhāṣaṇe<BR>
14,096.015d@004_0472	śayane sahasaṃbandhe na yogyā duṣṭayonijāḥ<BR>
14,096.015d@004_0473	na tasmād duṣṭayonyāṃ tu garbham utpādayed budhaḥ<BR>
14,096.015d@004_0474	mohena kurute yas tu kulaṃ hanti tripūruṣam<BR>
14,096.015d@004_0475	kānīnaś ca sahoḍhaś ca tathobhau kuṇḍagolakau<BR>
14,096.015d@004_0476	ārūḍhapatitāj jātaḥ patitasyāpi yaḥ sutaḥ<BR>
14,096.015d@004_0477	ṣaḍ ete viśvacaṇḍālā nikṛṣṭāḥ śvapacād api<BR>
14,096.015d@004_0478	yo yatra tatra vā retaḥ siktvā śūdrāsu vā caret<BR>
14,096.015d@004_0479	kāmacārī sa pāpātmā bījaṃ tasyāśubhaṃ bhavet<BR>
14,096.015d@004_0480	aśubhaṃ tad bhaved bījaṃ śuddhāṃ yoniṃ na cārhati<BR>
14,096.015d@004_0481	dūṣayaty api tāṃ yoniṃ śunā līḍhaṃ havir yathā<BR>
14,096.015d@004_0482	śūdrayonau pated bījaṃ hāhāśabdaṃ dvijanmanaḥ<BR>
14,096.015d@004_0483	kuryāt purīṣagarteṣu patito 'smīti duḥkhitaḥ<BR>
14,096.015d@004_0484	mām adhaḥ pātayaty eṣa pāpātmā kāmamohitaḥ<BR>
14,096.015d@004_0485	adhogatiṃ vrajet kṣipram iti śaptvā patet tu tat<BR>
14,096.015d@004_0486	ātmā hi śuklam uddiṣṭaṃ daivataṃ paramaṃ mahat<BR>
14,096.015d@004_0487	tasmāt sarvaprayatnena nirundhyāc chuklam ātmanaḥ<BR>
14,096.015d@004_0488	āyus tejo balaṃ vīryaṃ prajñā śrīś ca mahad yaśaḥ<BR>
14,096.015d@004_0489	puṇyaṃ ca matpriyatvaṃ ca labhate brahmacaryayā<BR>
14,096.015d@004_0490	aviplutabrahmacaryair gṛhasthāśramam āśritaiḥ<BR>
14,096.015d@004_0491	pañcayajñaparair dharmaḥ sthāpyate pṛthivītale<BR>
14,096.015d@004_0492	sāyaṃ prātas tu ye saṃdhyāṃ samyaṅ nityam upāsate<BR>
14,096.015d@004_0493	nāvaṃ vedamayīṃ kṛtvā tarante tārayanti ca<BR>
14,096.015d@004_0494	yo japet pāvanīṃ devīṃ gāyatrīṃ vedamātaram<BR>
14,096.015d@004_0495	na sīdet pratigṛhṇānaḥ pṛthivīṃ ca sasāgarām<BR>
14,096.015d@004_0496	ye cāsya duḥsthitāḥ ke cid grahāḥ sūryādayo divi<BR>
14,096.015d@004_0497	te cāsya saumyā jāyante śivāḥ śubhakarās tathā<BR>
14,096.015d@004_0498	yatra yatra sthitāś caiva dāruṇāḥ piśitāśanāḥ<BR>
14,096.015d@004_0499	ghorarūpā mahākāyā dharṣayanti na taṃ dvijam<BR>
14,096.015d@004_0500	punantīha pṛthivyāṃ ca cīrṇavedavratā narāḥ<BR>
14,096.015d@004_0501	caturṇām api vedānāṃ sā ca rājan garīyasī<BR>
14,096.015d@004_0502	acīrṇavratavedā ye vikarmapatham āśritāḥ<BR>
14,096.015d@004_0503	brāhmaṇā nāmamātreṇa te 'pi pūjyā yudhiṣṭhira<BR>
14,096.015d@004_0504	kiṃ punar yas tu saṃdhye dve nityam evopatiṣṭhati<BR>
14,096.015d@004_0505	śīlam adhyayanaṃ dānaṃ śaucaṃ mārdavam ārjavam<BR>
14,096.015d@004_0506	tasmād vedād viśiṣṭāni manur āha prajāpatiḥ<BR>
14,096.015d@004_0507	bhūr bhuvaḥ svar iti brahma yo vedaparamaṃ dvijaḥ<BR>
14,096.015d@004_0508	svadāranirato dāntaḥ sa vidvān sa ca bhūsuraḥ<BR>
14,096.015d@004_0509	saṃdhyām upāsate viprā nityam eva dvijottamāḥ<BR>
14,096.015d@004_0510	te yānti naraśārdūla brahmalokaṃ na saṃśayaḥ<BR>
14,096.015d@004_0511	sāvitrīmātrasāro 'pi varo vipraḥ suyantritaḥ<BR>
14,096.015d@004_0512	nāyantritaś caturvedī sarvāśī sarvavikrayī<BR>
14,096.015d@004_0513	sāvitrīṃ caiva vedāṃś ca tulayātolayan purā<BR>
14,096.015d@004_0514	sadevarṣigaṇāś caiva sarve brahmapuraḥsarāḥ<BR>
14,096.015d@004_0515	caturṇām api vedānāṃ sā hi rājan garīyasī<BR>
14,096.015d@004_0516	yathā vikasite puṣpe madhu gṛhṇati ṣaṭpadāḥ<BR>
14,096.015d@004_0517	samutsṛjya rasaṃ sarvaṃ nirarthakam asāravat<BR>
14,096.015d@004_0518	evaṃ gṛhītā sāvitrī sarvavede ca pāṇḍava<BR>
14,096.015d@004_0519	tasmāt tu sarvavedānāṃ sāvitrī prāṇa ucyate<BR>
14,096.015d@004_0520	nirjīvā hītare vedā vinā sāvitriyā nṛpa<BR>
14,096.015d@004_0521	nāyantritaś caturvedī śīlabhraṣṭaḥ sa kutsitaḥ<BR>
14,096.015d@004_0522	śīlavṛttasamāyuktaḥ sāvitrīpāṭhako varaḥ<BR>
14,096.015d@004_0523	sahasraparamāṃ devīṃ śatamadhyāṃ daśāvarām<BR>
14,096.015d@004_0524	yudhiṣṭhira uvāca<BR>
14,096.015d@004_0524	sāvitrīṃ japa kaunteya sarvapāpapraṇāśinīm<BR>
14,096.015d@004_0525	trailokyanātha he kṛṣṇa sarvabhūtātmako hy asi<BR>
14,096.015d@004_0526	nānāyogapara śreṣṭha tuṣyase kena karmaṇā<BR>
14,096.015d@004_0526	bhagavān uvāca<BR>
14,096.015d@004_0527	yadi bhārasahasraṃ tu guggulvādi pradhūpayet<BR>
14,096.015d@004_0528	karoti cen namaskāram upahāraṃ ca kārayet<BR>
14,096.015d@004_0529	stauti yaḥ stutibhir māṃ ca ṛgyajuḥsāmabhiḥ sadā<BR>
14,096.015d@004_0530	na toṣayati ced viprān nāhaṃ tuṣyāmi bhārata<BR>
14,096.015d@004_0531	brāhmaṇe pūjite nityaṃ pūjito 'smi na saṃśayaḥ<BR>
14,096.015d@004_0532	ākruṣṭe cāham ākruṣṭo bhavāmi bharatarṣabha<BR>
14,096.015d@004_0533	parā mayi gatis teṣāṃ pūjayanti ca māṃ hi te<BR>
14,096.015d@004_0534	yad ahaṃ dvijarūpeṇa vasāmi vasudhātale<BR>
14,096.015d@004_0535	yas tān pūjayati prājño madgatenāntarātmanā<BR>
14,096.015d@004_0536	tam ahaṃ svena rūpeṇa paśyāmi narapuṃgava<BR>
14,096.015d@004_0537	kubjāḥ kāṇā vāmanāś ca daridrā vyādhitās tathā<BR>
14,096.015d@004_0538	nāvamānyā dvijāḥ prājñair mama rūpā hi te dvijāḥ<BR>
14,096.015d@004_0539	ye ke cit sāgarāntāyāṃ pṛthivyāṃ dvijasattamāḥ<BR>
14,096.015d@004_0540	mama rūpaṃ hi teṣv evam arciteṣv arcito 'smy aham<BR>
14,096.015d@004_0541	bahavas tu na jānanti narā jñānabahiṣkṛtāḥ<BR>
14,096.015d@004_0542	yathāhaṃ dvijarūpeṇa vasāmi vasudhātale<BR>
14,096.015d@004_0543	avamanyanti ye viprān svadharmāt pātayanti te<BR>
14,096.015d@004_0544	preṣaṇaiḥ preṣayante ca śuśrūṣāṃ kārayanti ca<BR>
14,096.015d@004_0545	mṛtāś cātra paratremān yamadūtā mahābalāḥ<BR>
14,096.015d@004_0546	nikṛntanti yathākāmaṃ sūtramārgeṇa śilpinaḥ<BR>
14,096.015d@004_0547	ākrośaparivādābhyāṃ ye ramante dvijātiṣu<BR>
14,096.015d@004_0548	tān mṛtān yamalokasthān nipātya pṛthivītale<BR>
14,096.015d@004_0549	ākramyorasi pādena krūraḥ saṃraktalocanaḥ<BR>
14,096.015d@004_0550	agnivarṇais tu saṃdaṃśair yamo jihvāṃ samuddharet<BR>
14,096.015d@004_0551	ye ca viprān nirīkṣante pāpāḥ pāpena cakṣuṣā<BR>
14,096.015d@004_0552	abrahmaṇyāḥ śruter bāhyā nityaṃ brahmadviṣo narāḥ<BR>
14,096.015d@004_0553	teṣāṃ ghorā mahākāyā vakratuṇḍā mahābalāḥ<BR>
14,096.015d@004_0554	uddharanti muhūrtena khagāś cakṣur yamājñayā<BR>
14,096.015d@004_0555	yaḥ prahāraṃ dvijendrāya dadyāt kuryāc ca śoṇitam<BR>
14,096.015d@004_0556	asthibhaṅgaṃ ca yaḥ kuryāt prāṇair vā viprayojayet<BR>
14,096.015d@004_0557	so 'nupūrvyeṇa yātīmān narakān ekaviṃśatim<BR>
14,096.015d@004_0558	śūlam āropito gatvā jvalane paripacyate<BR>
14,096.015d@004_0559	bahuvarṣasahasrāṇi pacyamānas tv avākśirāḥ<BR>
14,096.015d@004_0560	nāvamucyeta durmedhā na tasya kṣīyate gatiḥ<BR>
14,096.015d@004_0561	brāhmaṇāyāvicāryaivaṃ vrajan vai vadhakāṅkṣayā<BR>
14,096.015d@004_0562	śatavarṣasahasrāṇi tāmisre paripacyate<BR>
14,096.015d@004_0563	utpādya śoṇitaṃ gātrāt saṃrambhān matipūrvakam<BR>
14,096.015d@004_0564	sa paryāyeṇa yātīmān narakān ekaviṃśatim<BR>
14,096.015d@004_0565	tasmān nākuśalaṃ brūyān na śuṣkāṃ giram īrayet<BR>
14,096.015d@004_0566	na brūyāt paruṣāṃ vāṇīṃ na caivaitān atikramet<BR>
14,096.015d@004_0567	ye viprāñ śraddhayā vācā pūjayanti narottamāḥ<BR>
14,096.015d@004_0568	arcitaś ca tataś caiva tair bhavāmi na saṃśayaḥ<BR>
14,096.015d@004_0569	tarjayanti ca ye viprān krośayanti ca bhārata<BR>
14,096.015d@004_0570	ākruṣṭas tarjitaś cāhaṃ tair bhavāmi na saṃśayaḥ<BR>
14,096.015d@004_0571	yaś candanaiś cāgarudhūpadīpair<BR>
14,096.015d@004_0572	abhyarcayet kāṣṭhamayīṃ mamārcām<BR>
14,096.015d@004_0573	tenārcito naiva bhavāmi samyag<BR>
14,096.015d@004_0574	viprārcanād asmi samarcito 'ham<BR>
14,096.015d@004_0575	vipraprasādād dharaṇīdharo 'haṃ<BR>
14,096.015d@004_0576	vipraprasādād asurāñ jayāmi<BR>
14,096.015d@004_0577	vipraprasādāc ca sadakṣiṇo 'haṃ<BR>
14,096.015d@004_0578	yudhiṣṭhira uvāca<BR>
14,096.015d@004_0578	vipraprasādād ajito 'ham asmi<BR>
14,096.015d@004_0579	devadeveśa daityaghna paraṃ kautūhalaṃ hi me<BR>
14,096.015d@004_0580	etat kathaya sarvajña tvadbhaktasya ca keśava<BR>
14,096.015d@004_0581	mānuṣasya ca lokasya dharmalokasya cāntaram<BR>
14,096.015d@004_0582	kīdṛśaṃ kiṃpramāṇaṃ vā kim adhiṣṭhānam eva ca<BR>
14,096.015d@004_0583	taranti mānuṣā deva kenopāyena mādhava<BR>
14,096.015d@004_0584	tvagasthimāṃsanirmukte pañcabhūtavivarjite<BR>
14,096.015d@004_0585	kathayasva mahādeva sukhaduḥkham aśeṣataḥ<BR>
14,096.015d@004_0586	jīvasya karmalokeṣu karmabhis tu śubhāśubhaiḥ<BR>
14,096.015d@004_0587	anubaddhasya taiḥ pāśair nīyamānasya dāruṇaiḥ<BR>
14,096.015d@004_0588	mṛtyudūtair durādharṣair ghorair ghoraparākramaiḥ<BR>
14,096.015d@004_0589	vadhyasyākṣipyamāṇasya vidrutasya yamājñayā<BR>
14,096.015d@004_0590	puṇyapāpakṛtaṃ tiṣṭhet sukhaduḥkham aśeṣataḥ<BR>
14,096.015d@004_0591	yamadūtair durādharṣair nīyate vā kathaṃ punaḥ<BR>
14,096.015d@004_0592	kiṃ vā tatra gatā deva karma kurvanti mānavāḥ<BR>
14,096.015d@004_0593	kathaṃ dharmaparā yānti devatādvijapūjakāḥ<BR>
14,096.015d@004_0594	kathaṃ vā pāpakarmāṇo yānti pretapuraṃ narāḥ<BR>
14,096.015d@004_0595	kiṃ rūpaṃ kiṃ pramāṇaṃ vā varṇaḥ ko vāsya keśava<BR>
14,096.015d@004_0596	bhagavān uvāca<BR>
14,096.015d@004_0596	jīvasya gacchato nityaṃ yamalokaṃ bravīhi me<BR>
14,096.015d@004_0597	śṛṇu rājan yathāvṛttaṃ yan māṃ tvaṃ paripṛcchasi<BR>
14,096.015d@004_0598	tat te 'haṃ kathayiṣyāmi madbhaktasya nareśvara<BR>
14,096.015d@004_0599	ṣaḍaśītisahasrāṇi yojanānāṃ yudhiṣṭhira<BR>
14,096.015d@004_0600	mānuṣyasya ca lokasya yamalokasya cāntaram<BR>
14,096.015d@004_0601	na tatra vṛkṣacchāyā vā na taṭākaṃ saro 'pi vā<BR>
14,096.015d@004_0602	na vāpyo dīrghikā vāpi na kūpo vā yudhiṣṭhira<BR>
14,096.015d@004_0603	na maṇṭapaṃ sabhā vāpi na prapā na niketanam<BR>
14,096.015d@004_0604	na parvato nadī vāpi na bhūmer vivaraṃ kva cit<BR>
14,096.015d@004_0605	na grāmo vāśramo vāpi nodyānaṃ vā vanāni ca<BR>
14,096.015d@004_0606	na kiṃ cid āśrayasthānaṃ pathi tasmin yudhiṣṭhira<BR>
14,096.015d@004_0607	jantor hi prāptakālasya vedanārtasya vai bhṛśam<BR>
14,096.015d@004_0608	karaṇais tyaktadehasya prāṇaiḥ kaṇṭhagataiḥ punaḥ<BR>
14,096.015d@004_0609	śarīrāc cālyate jīvo hy avaśo mātariśvanā<BR>
14,096.015d@004_0610	nirgato vāyubhūtas tu ṣaṭkośāt tu kalevarāt<BR>
14,096.015d@004_0611	śarīram anyat tadrūpaṃ tadvarṇaṃ tatpramāṇakam<BR>
14,096.015d@004_0612	adṛśyaṃ tat praviṣṭas tu so 'py adṛṣṭena kena cit<BR>
14,096.015d@004_0613	so 'ntarātmā dehavatām aṣṭāṅgo yas tu saṃcaret<BR>
14,096.015d@004_0614	chedanād bhedanād dāhāt tāḍanād vā na naśyati<BR>
14,096.015d@004_0615	nānārūpadharair ghoraiḥ pracaṇḍaiś caṇḍasādhanaiḥ<BR>
14,096.015d@004_0616	nīyamāno durādharṣair yamadūtair yamājñayā<BR>
14,096.015d@004_0617	putradāramayaiḥ pāśaiḥ saṃniruddho 'vaśo balāt<BR>
14,096.015d@004_0618	svakarmabhiś cānugataḥ kṛtaiḥ sukṛtaduṣkṛtaiḥ<BR>
14,096.015d@004_0619	ākrandamānaḥ karuṇaṃ bandhubhir duḥkhapīḍitaiḥ<BR>
14,096.015d@004_0620	tyaktvā bandhujanaṃ sarvaṃ nirapekṣas tu gacchati<BR>
14,096.015d@004_0621	mātṛbhiḥ pitṛbhiś cāpi bhrātṛbhir mātulais tathā<BR>
14,096.015d@004_0622	dāraiḥ putrair vayasyaiś ca rudadbhis tyajyate punaḥ<BR>
14,096.015d@004_0623	adṛśyamānas tair dīnair aśrupūrṇamukhekṣaṇaiḥ<BR>
14,096.015d@004_0624	svaśarīraṃ parityajya vāyubhūtas tu gacchati<BR>
14,096.015d@004_0625	andhakāram apāraṃ taṃ mahāghoraṃ tamovṛtam<BR>
14,096.015d@004_0626	duḥkhāntaṃ duṣpratāraṃ ca durgamaṃ pāpakarmaṇām<BR>
14,096.015d@004_0627	duḥsahāyaṃ durantaṃ ca durnirīkṣaṃ durāsadam<BR>
14,096.015d@004_0628	durāpam atiduḥkhaṃ ca pāpiṣṭhānāṃ narottama<BR>
14,096.015d@004_0629	ṛṣibhiḥ kathyamānaṃ tat pāraṃparyeṇa pārthiva<BR>
14,096.015d@004_0630	trāsaṃ janayati prāyaḥ śrūyamāṇaṃ kathāsv api<BR>
14,096.015d@004_0631	avaśyaṃ caiva gantavyaṃ tadadhvānaṃ yudhiṣṭhira<BR>
14,096.015d@004_0632	prāptakālena saṃtyajya bandhūn bhogān dhanāni ca<BR>
14,096.015d@004_0633	jarāyujair aṇḍajaiś ca svedajair udbhijjais tathā<BR>
14,096.015d@004_0634	jaṅgamaiḥ sthirajaiś caiva gantavyaṃ yamasādanam<BR>
14,096.015d@004_0635	devāsurair manuṣyādyair vaivasvatavaśānugaiḥ<BR>
14,096.015d@004_0636	strīpuṃnapuṃsakaiś cāpi pṛthivyāṃ jīvasaṃjñitaiḥ<BR>
14,096.015d@004_0637	madhyamair yuvabhir vāpi bālair vṛddhais tathaiva ca<BR>
14,096.015d@004_0638	jātamātraiś ca garbhasthair gantavyaḥ sa mahāpathaḥ<BR>
14,096.015d@004_0639	pūrvāhṇe vāparāhṇe vā saṃdhyākāle 'tha vā punaḥ<BR>
14,096.015d@004_0640	pradoṣe vārdharātre vā pratyūṣe vāpy upasthite<BR>
14,096.015d@004_0641	pravāsasthair vanasthair vā parvatasthair jalasthitaiḥ<BR>
14,096.015d@004_0642	kṣetrasthair vā nabhaḥsthair vā gṛhamadhyagatair api<BR>
14,096.015d@004_0643	bhuñjadbhir vā pibadbhir vā khādadbhir vā narottama<BR>
14,096.015d@004_0644	āsīnair vā sthitair vāpi śayanīyagatair api<BR>
14,096.015d@004_0645	jāgradbhir vā prasuptair vā gantavyas tu mahāpathaḥ<BR>
14,096.015d@004_0646	mṛtyudūtair durādharṣaiḥ pracaṇḍaiś caṇḍaśāsanaiḥ<BR>
14,096.015d@004_0647	ākṣipyamāṇā hy avaśāḥ prayānti yamasādanam<BR>
14,096.015d@004_0648	kva cid bhītaiḥ kva cit trastaiḥ praskhaladbhiḥ kva cit kva cit<BR>
14,096.015d@004_0649	krandadbhir vedanārtais tu gantavyaṃ yamasādanam<BR>
14,096.015d@004_0650	nirbhartsyamānair udvignair vidhūtair bhayavihvalaiḥ<BR>
14,096.015d@004_0651	tudyamānaśarīraiś ca gantavyaṃ tarjanaiḥ sadā<BR>
14,096.015d@004_0652	kaṇṭakākīrṇamārgeṇa taptavālukapāṃsunā<BR>
14,096.015d@004_0653	dahyamānais tu gantavyaṃ narair dānavivarjitaiḥ<BR>
14,096.015d@004_0654	kāṣṭhopalaśilāghātair daṇḍolmukakaśāṅkuśaiḥ<BR>
14,096.015d@004_0655	hanyamānair yamapuraṃ gantavyaṃ dharmavarjitaiḥ<BR>
14,096.015d@004_0656	medaḥśoṇitapūyārdrair vaktragātraiś ca savraṇaiḥ<BR>
14,096.015d@004_0657	dagdhakṣatajakīrṇaiś ca gantavyaṃ jīvaghātakaiḥ<BR>
14,096.015d@004_0658	krandadbhiś ca rudadbhiś ca krośadbhiś cāpi visvanam<BR>
14,096.015d@004_0659	vedanārtaiś ca kūjadbhir vikrośadbhiś ca visvaram<BR>
14,096.015d@004_0660	vedanārtaiḥ patadbhiś ca gantavyaṃ jīvaghātakaiḥ<BR>
14,096.015d@004_0661	bhagnapādoruhastāṅgair bhagnadantaśirodharaiḥ<BR>
14,096.015d@004_0662	chinnakaṇṭhoṣṭhanāsaiś ca gantavyaṃ jīvaghātakaiḥ<BR>
14,096.015d@004_0663	śaktibhir bhiṇḍipālaiś ca śaṅkutomarasāyakaiḥ<BR>
14,096.015d@004_0664	tudyamānais tu śūlāgrair gantavyaṃ jīvaghātakaiḥ<BR>
14,096.015d@004_0665	śvabhir vyāghrair vṛkaiḥ kākair bhakṣyamāṇāḥ samantataḥ<BR>
14,096.015d@004_0666	tudyamānāś ca gacchanti rākṣasair māṃsakhādibhiḥ<BR>
14,096.015d@004_0667	mahiṣaiś ca mṛgaiś cāpi sūkaraiḥ pṛṣatais tathā<BR>
14,096.015d@004_0668	bhakṣyamāṇais tadadhvānaṃ gantavyaṃ māṃsakhādibhiḥ<BR>
14,096.015d@004_0669	sūcīsutīkṣṇatuṇḍābhir makṣikābhiḥ samantataḥ<BR>
14,096.015d@004_0670	tudyamānais tu gantavyaṃ pāpiṣṭhair bālaghātakaiḥ<BR>
14,096.015d@004_0671	visrabdhaṃ svāminaṃ mitraṃ striyaṃ vā ghnanti ye narāḥ<BR>
14,096.015d@004_0672	śastrair nirbhidyamānais tair gantavyaṃ yamasādanam<BR>
14,096.015d@004_0673	ghātayanti ca ye jīvān duḥkham āpādayanti ca<BR>
14,096.015d@004_0674	rākṣasaiś ca śvabhiś caiva bhakṣyamāṇā vrajanti te<BR>
14,096.015d@004_0675	ye haranti ca vastrāṇi śayyāḥ prāvaraṇāni ca<BR>
14,096.015d@004_0676	te yānti vidrutā nagnāḥ piśācā iva tatpatham<BR>
14,096.015d@004_0677	gāś ca dhānyaṃ hiraṇyaṃ ca balāt kṣetragṛhaṃ tathā<BR>
14,096.015d@004_0678	ye haranti durātmānaḥ parasvaṃ pāpakāriṇaḥ<BR>
14,096.015d@004_0679	pāṣāṇair ulmukair daṇḍaiḥ kāṣṭhaghātaiś ca jharjharaiḥ<BR>
14,096.015d@004_0680	hanyamānaiḥ kṣatākīrṇair gantavyaṃ tair yamālayam<BR>
14,096.015d@004_0681	brahmasvaṃ ye harantīha narā narakanirbhayāḥ<BR>
14,096.015d@004_0682	ākrośantīha vā nityaṃ praharanti ca ye dvijān<BR>
14,096.015d@004_0683	śuṣkakaṇṭhā nibaddhās te chinnajihvākṣināsikāḥ<BR>
14,096.015d@004_0684	pūyaśoṇitadurgandhā bhakṣyante kākajambukaiḥ<BR>
14,096.015d@004_0685	caṇḍālair bhīṣaṇaiś caṇḍais tudyamānāḥ samantataḥ<BR>
14,096.015d@004_0686	krośantaḥ karuṇaṃ ghoraṃ gacchanti yamasādanam<BR>
14,096.015d@004_0687	tatra cāpi gatāḥ pāpā viṣṭhākūpeṣv anekaśaḥ<BR>
14,096.015d@004_0688	jīvanto varṣakoṭīs tu kliśyante vedanārditāḥ<BR>
14,096.015d@004_0689	tataś ca muktāḥ kālena loke cāsmin narādhamāḥ<BR>
14,096.015d@004_0690	viṣṭhākrimitvaṃ gacchanti janmakoṭiśataṃ nṛpa<BR>
14,096.015d@004_0691	vidyamānadhanair yas tu lobhaḍambhānṛtānvitaiḥ<BR>
14,096.015d@004_0692	śrotriyebhyo na dattāni dānāni kurupuṃgava<BR>
14,096.015d@004_0693	grīvāpāśanibaddhās te hanyamānāś ca rākṣasaiḥ<BR>
14,096.015d@004_0694	kṣutpipāsāśramārtās tu yānti pretapuraṃ narāḥ<BR>
14,096.015d@004_0695	adattadānā gacchanti śuṣkakaṇṭhāsyatālukāḥ<BR>
14,096.015d@004_0696	annaṃ pānīyasahitaṃ prārthayantaḥ punaḥ punaḥ<BR>
14,096.015d@004_0697	svāmin bubhukṣātṛṣṇārtā gantuṃ naivādya śaknumaḥ<BR>
14,096.015d@004_0698	mamānnaṃ dīyatāṃ svāmin pānīyaṃ dīyatāṃ mama<BR>
14,096.015d@004_0699	vaiśaṃpāyana uvāca<BR>
14,096.015d@004_0699	iti bruvantas tair dūtair yāpayanti yamālayam<BR>
14,096.015d@004_0700	tac chrutvā vacanaṃ viṣṇoḥ papāta bhuvi pāṇḍavaḥ<BR>
14,096.015d@004_0701	niḥsaṃjño 'pi bhayatrasto mūrchayā samabhiplutaḥ<BR>
14,096.015d@004_0702	tato labdhvā śanaiḥ saṃjñāṃ samāśvasto 'cyutena saḥ<BR>
14,096.015d@004_0703	netre prakṣālya toyena bhūyaḥ keśavam abravīt<BR>
14,096.015d@004_0704	bhīto 'smy ahaṃ mahādeva śrutvā mārgasya vistaram<BR>
14,096.015d@004_0705	bhagavān uvāca<BR>
14,096.015d@004_0705	kenopāyena tanmārgaṃ taranti puruṣāḥ sukham<BR>
14,096.015d@004_0706	iha ye dhārmikā loke jīvaghātavivarjitāḥ<BR>
14,096.015d@004_0707	guruśuśrūṣaṇe yuktā devabrāhmaṇapūjakāḥ<BR>
14,096.015d@004_0708	asmān mānuṣyakāl lokāt sabhāryāḥ sahabāndhavāḥ<BR>
14,096.015d@004_0709	yam adhvānaṃ tu gacchanti yathāvat taṃ nibodha me<BR>
14,096.015d@004_0710	brāhmaṇebhyaḥ pradānāni nānārūpāṇi pārthiva<BR>
14,096.015d@004_0711	ye prayacchanti vidvadbhyas te sukhaṃ yānti tatpatham<BR>
14,096.015d@004_0712	annaṃ ye ca prayacchanti brāhmaṇebhyaḥ susaṃskṛtam<BR>
14,096.015d@004_0713	śrotriyebhyo viśeṣeṇa prītyā paramayā yutāḥ<BR>
14,096.015d@004_0714	te vimānair mahātmāno yānti citrair yamālayam<BR>
14,096.015d@004_0715	sevyamānā varastrībhir apsarobhir mahāpatham<BR>
14,096.015d@004_0716	ye ca nityaṃ prabhāṣante satyaṃ niṣkalmaṣaṃ vacaḥ<BR>
14,096.015d@004_0717	te 'pi yānty amalābhrābhair vimānais taṃ yamālayam<BR>
14,096.015d@004_0718	kapilādyāni puṇyāni gopradānāni ye narāḥ<BR>
14,096.015d@004_0719	brāhmaṇebhyaḥ prayacchanti śrotriyebhyo viśeṣataḥ<BR>
14,096.015d@004_0720	te yānty amalavarṇābhair vimānair vṛṣayojitaiḥ<BR>
14,096.015d@004_0721	vaivasvatapuraṃ prāpya apsarobhir niṣevitāḥ<BR>
14,096.015d@004_0722	upānahau ca chattraṃ ca śayanāny āsanāni ca<BR>
14,096.015d@004_0723	viprebhyo ye prayacchanti vastrāṇy ābharaṇāni ca<BR>
14,096.015d@004_0724	te yānty aśvair vṛṣair vāpi kuñjarair apy alaṃkṛtāḥ<BR>
14,096.015d@004_0725	dharmarājapuraṃ ramyaṃ sauvarṇacchattraśobhitāḥ<BR>
14,096.015d@004_0726	ye ca bhakṣyāṇi dāsyanti bhojyaṃ peyaṃ tathaiva ca<BR>
14,096.015d@004_0727	snigdhānnāny api viprebhyaḥ śraddhayā parayā yutāḥ<BR>
14,096.015d@004_0728	te yānti kāñcanair yānaiḥ sukhaṃ vaivasvatālayam<BR>
14,096.015d@004_0729	varastrībhir yathākāmaṃ sevyamānāḥ sahasraśaḥ<BR>
14,096.015d@004_0730	ye ca kṣīraṃ prayacchanti ghṛtaṃ dadhi guḍaṃ madhu<BR>
14,096.015d@004_0731	brāhmaṇebhyaḥ prayatnena śraddadhānāḥ susaṃskṛtāḥ<BR>
14,096.015d@004_0732	cakravākaprayuktais tu yānai rukmamayaiḥ śubhaiḥ<BR>
14,096.015d@004_0733	yānti gandharvavāditraiḥ sevyamānā yamālayam<BR>
14,096.015d@004_0734	ye phalāni prayacchanti puṣpāṇi surabhīṇi ca<BR>
14,096.015d@004_0735	haṃsayuktair vimānais tu yānti dharmapuraṃ narāḥ<BR>
14,096.015d@004_0736	ye prayacchanti viprebhyo vicitrānnaṃ ghṛtāplutam<BR>
14,096.015d@004_0737	te vrajanty amalābhrābhair vimānair vāyuvegibhiḥ<BR>
14,096.015d@004_0738	puraṃ tat pretanāthasya nānājanasamākulam<BR>
14,096.015d@004_0739	pānīyaṃ ye prayacchanti sarvabhūtaprajīvanam<BR>
14,096.015d@004_0740	te sutṛptāḥ sukhaṃ yānti vimānair haṃsacoditaiḥ<BR>
14,096.015d@004_0741	ye tilāṃs tiladhenuṃ vā ghṛtadhenum athāpi vā<BR>
14,096.015d@004_0742	śrotriyebhyaḥ prayacchanti saumyabhāvasamanvitāḥ<BR>
14,096.015d@004_0743	somamaṇḍalasaṃkāśair yānais te yānti nirmalaiḥ<BR>
14,096.015d@004_0744	gīyamānais tu gandharvair vaivasvatapuraṃ nṛpa<BR>
14,096.015d@004_0745	yeṣāṃ vāpyaś ca kūpāś ca taṭākāni sarāṃsi ca<BR>
14,096.015d@004_0746	dīrghikāḥ puṣkariṇyaś ca sajalāś ca jalāśayāḥ<BR>
14,096.015d@004_0747	yānais te yānti candrābhair divyaghaṇṭānināditaiḥ<BR>
14,096.015d@004_0748	cāmarais tālavṛntaiś ca vījyamānā mahāprabhāḥ<BR>
14,096.015d@004_0749	nityatṛptā mahātmāno gacchanti yamasādanam<BR>
14,096.015d@004_0750	yeṣāṃ devagṛhāṇīha citrāṇy āyatanāni ca<BR>
14,096.015d@004_0751	manoharāṇi kāntāni darśanīyāni bhānti ca<BR>
14,096.015d@004_0752	te vrajanty amalābhrābhair vimānair vāyuvegibhiḥ<BR>
14,096.015d@004_0753	puraṃ tat pretanāthasya nānājanasamākulam<BR>
14,096.015d@004_0754	vaivasvataṃ ca paśyanti sukhacittaṃ sukhasthitam<BR>
14,096.015d@004_0755	yamena pūjitā yānti devasālokyatāṃ tataḥ<BR>
14,096.015d@004_0756	devān uddiśya lokeṣu prapāsu karakoddhṛtam<BR>
14,096.015d@004_0757	śītalaṃ salilaṃ ramyaṃ tṛṣitebhyo diśanti ye<BR>
14,096.015d@004_0758	te tu tṛptiṃ parāṃ prāpya sukhaṃ yānti mahāpatham<BR>
14,096.015d@004_0759	kāṣṭhapādukadā yānti tadadhvānaṃ sukhaṃ narāḥ<BR>
14,096.015d@004_0760	sauvarṇamaṇipīṭheṣu pādau kṛtvā rathottame<BR>
14,096.015d@004_0761	ārāmān vṛkṣaṣaṇḍāṃś ca ropayanti ca ye narāḥ<BR>
14,096.015d@004_0762	saṃvardhayanti cāvyagrāḥ phalapuṣpopaśobhitān<BR>
14,096.015d@004_0763	vṛkṣacchāyāsu ramyāsu śītalāsu svalaṃkṛtāḥ<BR>
14,096.015d@004_0764	yānti te vāhanair divyaiḥ pūjyamānā muhur muhuḥ<BR>
14,096.015d@004_0765	sevyamānāḥ surūpābhir uttamābhiḥ prayatnataḥ<BR>
14,096.015d@004_0766	strībhiḥ kanakavarṇābhir yathākāmaṃ yathāsukham<BR>
14,096.015d@004_0767	aśvayānaṃ tu goyānaṃ hastiyānam athāpi vā<BR>
14,096.015d@004_0768	ye prayacchanti viprebhyo vimānaiḥ kanakopamaiḥ<BR>
14,096.015d@004_0769	suvarṇaṃ rajataṃ vāpi vidrumaṃ mauktikaṃ tathā<BR>
14,096.015d@004_0770	ye prayacchanti te yānti vimānaiḥ kāñcanojjvalaiḥ<BR>
14,096.015d@004_0771	te vrajanti varastrībhiḥ sevyamānā yathāsukham<BR>
14,096.015d@004_0772	bhūmidā yānti taṃ lokaṃ sarvakāmaiḥ sutarpitāḥ<BR>
14,096.015d@004_0773	uditādityasaṃkāśair vimānair vṛṣayojitaiḥ<BR>
14,096.015d@004_0774	kanyāṃ ye ca prayacchanti viprāya śrotriyāya ca<BR>
14,096.015d@004_0775	divyakanyāvṛtā yānti vimānais te yamālayam<BR>
14,096.015d@004_0776	sugandhān gandhasaṃyogān puṣpāṇi surabhīṇi ca<BR>
14,096.015d@004_0777	prayacchanti dvijāgrebhyo bhaktyā paramayā yutāḥ<BR>
14,096.015d@004_0778	sugandhāḥ suṣṭhuveṣāś ca suprabhāḥ sragvibhūṣaṇāḥ<BR>
14,096.015d@004_0779	yānti dharmapuraṃ yānair vicitrair apy alaṃkṛtāḥ<BR>
14,096.015d@004_0780	dīpadā yānti yānaiś ca dyotayanto diśo daśa<BR>
14,096.015d@004_0781	ādityasadṛśākārair dīpyamānā ivāgnayaḥ<BR>
14,096.015d@004_0782	gṛhāvasathadātāro grahaiḥ kāñcanavedikaiḥ<BR>
14,096.015d@004_0783	vrajanti bālasūryābhair dharmarājapuraṃ narāḥ<BR>
14,096.015d@004_0784	jalabhājanadātāraḥ kuṇḍikākarakapradāḥ<BR>
14,096.015d@004_0785	pūjyamānā varastrībhir yānti tṛptā mahāgajaiḥ<BR>
14,096.015d@004_0786	pādābhyaṅgaṃ śirobhyaṅgaṃ pānaṃ pādodakaṃ tathā<BR>
14,096.015d@004_0787	ye prayacchanti viprebhyas te yānty aśvair yamālayam<BR>
14,096.015d@004_0788	viśrāmayanti ye viprāñ śrāntān adhvani karśitān<BR>
14,096.015d@004_0789	cakravākaprayuktena yānti yānena te 'pi ca<BR>
14,096.015d@004_0790	svāgatena ca yo viprān pūjayed āsanena ca<BR>
14,096.015d@004_0791	sa gacchati tadadhvānaṃ sukhaṃ paramanirvṛtaḥ<BR>
14,096.015d@004_0792	namo brahmaṇyadeveti yo māṃ dṛṣṭvābhivādayet<BR>
14,096.015d@004_0793	vratavat prayato nityaṃ sa sukhaṃ yāti tatpatham<BR>
14,096.015d@004_0794	namaḥ sarvasabhābhyaś cety abhikhyāya dine dine<BR>
14,096.015d@004_0795	namaskaroti gobhyo yaḥ sa sukhaṃ yāti tatpatham<BR>
14,096.015d@004_0796	namo 'stu priyadattāyety evaṃvādī dine dine<BR>
14,096.015d@004_0797	bhūmim ākramate prātaḥ śayanād utthitaś ca yaḥ<BR>
14,096.015d@004_0798	sarvakāmaiḥ sa tṛptātmā sarvabhūṣaṇabhūṣitaḥ<BR>
14,096.015d@004_0799	yāti yānena divyena sukhaṃ vaivasvatālayam<BR>
14,096.015d@004_0800	anantarāśino ye tu ḍambhāhaṃkāravarjitāḥ<BR>
14,096.015d@004_0801	te 'pi sārasayuktena yānti yānena vai sukham<BR>
14,096.015d@004_0802	ye cāpy ekena bhuktena vartante ḍambhavarjitāḥ<BR>
14,096.015d@004_0803	haṃsayuktair vimānais tu sukhaṃ yānti yamālayam<BR>
14,096.015d@004_0804	caturthena ca bhuktena vartante ye jitendriyāḥ<BR>
14,096.015d@004_0805	yānti te dharmanagaraṃ yānair barhiṇayojitaiḥ<BR>
14,096.015d@004_0806	tṛtīyadivaseneha bhuñjate ye jitendriyāḥ<BR>
14,096.015d@004_0807	te 'pi hastirathaṃ yānti tatpathaṃ kanakojjvalaiḥ<BR>
14,096.015d@004_0808	ṣaṣṭhāhnakāliko yas tu varṣam ekaṃ tu vartate<BR>
14,096.015d@004_0809	kāmakrodhavinirmuktaḥ śucir nityaṃ jitendriyaḥ<BR>
14,096.015d@004_0810	sa yāti kuñjarasthas tu jayaśabdaravair yutaḥ<BR>
14,096.015d@004_0811	pakṣopavāsino yānti yānaiḥ śārdūlayojitaiḥ<BR>
14,096.015d@004_0812	dharmarājapuraṃ ramyaṃ divyastrīgaṇasevitam<BR>
14,096.015d@004_0813	ye ca māsopavāsaṃ vai kurvate saṃyatendriyāḥ<BR>
14,096.015d@004_0814	te 'pi sūryodayaprakhyair yānti yānair yamālayam<BR>
14,096.015d@004_0815	agnipraveśaṃ yaś cāpi kurute madgatātmanā<BR>
14,096.015d@004_0816	sa yāty agniprakāśena vimānena yamālayam<BR>
14,096.015d@004_0817	prāṇāṃs tyajati yo vipro māṃ prapanno hy anāśakaḥ<BR>
14,096.015d@004_0818	sa bālārkaprakāśena vrajed yānena tatpatham<BR>
14,096.015d@004_0819	praviṣṭo 'ntarjale yas tu prāṇāṃs tyajati mānavaḥ<BR>
14,096.015d@004_0820	somamaṇḍalakalpena yāti yānena tatpatham<BR>
14,096.015d@004_0821	svaśarīraṃ hi gṛdhrāṇāṃ manmanā yaḥ prayacchati<BR>
14,096.015d@004_0822	sa yāti rathamukhyena kāñcanena yamālayam<BR>
14,096.015d@004_0823	gokṛte strīkṛte caiva hatā viprakṛte 'pi ca<BR>
14,096.015d@004_0824	te yānty amarakanyābhiḥ sevyamānā raviprabhāḥ<BR>
14,096.015d@004_0825	ye ca kurvanti madbhaktās tīrthayātrāṃ jitendriyāḥ<BR>
14,096.015d@004_0826	te panthānaṃ mahātmāno yānair yānti sunirvṛtāḥ<BR>
14,096.015d@004_0827	ye yajanti dvijaśreṣṭhāḥ kratubhir bhūridakṣiṇaiḥ<BR>
14,096.015d@004_0828	haṃsasārasasaṃyuktair yānais te yānti tatpatham<BR>
14,096.015d@004_0829	parapīḍām akṛtvaiva bhṛtyān bibhrati ye narāḥ<BR>
14,096.015d@004_0830	tatpathaṃ te sukhaṃ yānti vimānaiḥ kāñcanojjvalaiḥ<BR>
14,096.015d@004_0831	ye samāḥ sarvabhūteṣu jīvānām abhayapradāḥ<BR>
14,096.015d@004_0832	krodhalobhavinirmuktā nigṛhītendriyās tathā<BR>
14,096.015d@004_0833	pūrṇacandrapratīkāśair vimānais te mahāprabhāḥ<BR>
14,096.015d@004_0834	yānti vaivasvatapuraṃ devagandharvasevitāḥ<BR>
14,096.015d@004_0835	ye mām ekāntabhāvena devaṃ tryambakam eva ca<BR>
14,096.015d@004_0836	pūjayanti namasyanti stuvanti ca dine dine<BR>
14,096.015d@004_0837	dharmarājapuraṃ yānti yānais te 'rkasamaprabhaiḥ<BR>
14,096.015d@004_0838	pūjitās tatra dharmeṇa svayaṃ mālyādibhiḥ śubhaiḥ<BR>
14,096.015d@004_0839	yānty eva mama lokaṃ vā rudralokam athāpi vā<BR>
14,096.015d@004_0839	vaiśaṃpāyana uvāca<BR>
14,096.015d@004_0840	śrutvā yamapurādhvānaṃ jīvānāṃ gamanaṃ tathā<BR>
14,096.015d@004_0841	dharmaputraḥ prahṛṣṭātmā keśavaṃ punar abravīt<BR>
14,096.015d@004_0842	devadeveśa daityaghna ṛṣisaṃghair abhiṣṭuta<BR>
14,096.015d@004_0843	bhavān bhavakaraḥ śrīmān sahasrādityasaprabha<BR>
14,096.015d@004_0844	sarvasaṃbhava sarvajña sarvadharmapravartaka<BR>
14,096.015d@004_0845	sarvadānaphalaṃ saumya kathayasva mamācyuta<BR>
14,096.015d@004_0846	dānaṃ deyaṃ kathaṃ kṛṣṇa kīdṛśāya dvijāya vai<BR>
14,096.015d@004_0847	kīdṛśaṃ vā tapaḥ kṛtvā tatphalaṃ kutra bhujyate<BR>
14,096.015d@004_0848	evam ukto hṛṣīkeśo dharmaputreṇa dhīmatā<BR>
14,096.015d@004_0849	uvāca dharmaputrāya puṇyān dharmān mahodayān<BR>
14,096.015d@004_0850	śṛṇuṣvāvahito rājan pūtaṃ pāpaghnam uttamam<BR>
14,096.015d@004_0851	sarvadānaphalaṃ saumya na śrāvyaṃ pāpakarmaṇām<BR>
14,096.015d@004_0852	yac chrutvā puruṣaḥ strī vā naṣṭapāpaḥ samāhitaḥ<BR>
14,096.015d@004_0853	tatkṣaṇāt pūtatāṃ yāti pāpakarmarato 'pi vā<BR>
14,096.015d@004_0854	ekāham api kaunteya bhūmāv utpāditaṃ jalam<BR>
14,096.015d@004_0855	sapta tārayate pūrvān vitṛṣṇā yatra gaur bhavet<BR>
14,096.015d@004_0856	pānīyaṃ paramaṃ loke jīvānāṃ jīvanaṃ smṛtam<BR>
14,096.015d@004_0857	pānīyasya pradānena tṛptir bhavati pāṇḍava<BR>
14,096.015d@004_0858	pānīyasya guṇā divyāḥ paraloke sukhāvahāḥ<BR>
14,096.015d@004_0859	tatra puṣpodakī nāma nadī paramapāvanī<BR>
14,096.015d@004_0860	kāmān dadāti rājendra toyadānaṃ yamālaye<BR>
14,096.015d@004_0861	śītalaṃ salilaṃ tasyā akṣayyam amṛtopamam<BR>
14,096.015d@004_0862	śītatoyapradātṝṇāṃ bhaven nityaṃ sukhāvahā<BR>
14,096.015d@004_0863	ye cāpy atoyadātāraḥ pūyas teṣāṃ vidhīyate<BR>
14,096.015d@004_0864	praṇaśyaty ambupānena bubhukṣā ca yudhiṣṭhira<BR>
14,096.015d@004_0865	tṛṣitasya na cānnena pipāsāpi praṇaśyati<BR>
14,096.015d@004_0866	tasmāt toyaṃ sadā deyaṃ tṛṣitebhyo vijānatā<BR>
14,096.015d@004_0867	agner mūrtiḥ kṣiter yonir amṛtasya ca saṃbhavaḥ<BR>
14,096.015d@004_0868	ato 'mbhaḥ sarvabhūtānāṃ mūlam ity ucyate budhaiḥ<BR>
14,096.015d@004_0869	adbhiḥ sarvāṇi bhūtāni jīvanti prabhavanti ca<BR>
14,096.015d@004_0870	tasmāt sarveṣu dāneṣu toyadānaṃ viśiṣyate<BR>
14,096.015d@004_0871	sarvadānatapoyajñair yat prāpyaṃ phalam uttamam<BR>
14,096.015d@004_0872	tat sarvaṃ toyadānena prāpyate nātra saṃśayaḥ<BR>
14,096.015d@004_0873	ye prayacchanti viprebhyas tv annadānaṃ susaṃskṛtam<BR>
14,096.015d@004_0874	tais tu dattā svayaṃ prāṇā bhavanti bharatarṣabha<BR>
14,096.015d@004_0875	annād raktaṃ ca śuklaṃ ca anne jīvaḥ pratiṣṭhitaḥ<BR>
14,096.015d@004_0876	indriyāṇi ca buddhiś ca puṣṇanty annena nityaśaḥ<BR>
14,096.015d@004_0877	annahīnāni sīdanti sarvabhūtāni pāṇḍava<BR>
14,096.015d@004_0878	tejo balaṃ ca vīryaṃ ca sattvaṃ rūpaṃ dyutir dhṛtiḥ<BR>
14,096.015d@004_0879	jñānaṃ medhā tathāyuś ca sarvam anne pratiṣṭhitam<BR>
14,096.015d@004_0880	devamānavatiryakṣu sarvalokeṣu sarvadā<BR>
14,096.015d@004_0881	sarvakālaṃ hi sarveṣām anne prāṇāḥ pratiṣṭhitāḥ<BR>
14,096.015d@004_0882	annaṃ prajāpate rūpam annaṃ prajananaṃ smṛtam<BR>
14,096.015d@004_0883	sarvabhūtamayaṃ cānnaṃ jīvaś cānnamayaṃ smṛtam<BR>
14,096.015d@004_0884	annenādhiṣṭhitaḥ prāṇa apāno vyāna eva ca<BR>
14,096.015d@004_0885	udānaś ca samānaś ca dhārayanti śarīriṇām<BR>
14,096.015d@004_0886	śayanotthānagamanaṃ grahaṇākarṣaṇāni ca<BR>
14,096.015d@004_0887	sarvasattvakṛtaṃ karma cānnād eva pravartate<BR>
14,096.015d@004_0888	caturvidhāni bhūtāni jaṅgamāni sthirāṇi ca<BR>
14,096.015d@004_0889	annād bhavanti rājendra sṛṣṭir eṣā prajāpateḥ<BR>
14,096.015d@004_0890	vidyāsthānāni sarvāṇi sarvayajñāś ca pāvanāḥ<BR>
14,096.015d@004_0891	annād yasmāt pravartante tasmād annaṃ paraṃ smṛtam<BR>
14,096.015d@004_0892	devā rudrādayaḥ sarve pitaro 'py agnayas tathā<BR>
14,096.015d@004_0893	yasmād annena tuṣyanti tasmād annaṃ viśiṣyate<BR>
14,096.015d@004_0894	yasmād annāt prajāḥ sarvāḥ kalpe kalpe 'sṛjat prabhuḥ<BR>
14,096.015d@004_0895	tasmād annāt paraṃ dānaṃ na bhūtaṃ na bhaviṣyati<BR>
14,096.015d@004_0896	yasmād annāt pravartante dharmārthau kāma eva ca<BR>
14,096.015d@004_0897	tasmād annāt paraṃ dānaṃ nāmutreha ca pāṇḍava<BR>
14,096.015d@004_0898	yakṣarakṣograhā nāgā bhūtā daityāś ca dānavāḥ<BR>
14,096.015d@004_0899	tuṣyanty annena yasmāt tu tasmād annaṃ paraṃ bhavet<BR>
14,096.015d@004_0900	parānnam upabhuñjāno yat karma kurute śubham<BR>
14,096.015d@004_0901	tacchubhasyaikabhāgas tu kartur bhavati bhārata<BR>
14,096.015d@004_0902	annadasya trayo bhāgā bhavanti puruṣarṣabha<BR>
14,096.015d@004_0903	tasmād annaṃ pradātavyaṃ brāhmaṇebhyo viśeṣataḥ<BR>
14,096.015d@004_0904	brāhmaṇāya daridrāya yo 'nnaṃ saṃvatsaraṃ nṛpa<BR>
14,096.015d@004_0905	śrotriyāya prayacched vai pākabhedavivarjitaḥ<BR>
14,096.015d@004_0906	ḍambhānṛtavimuktas tu parāṃ bhaktim upāgataḥ<BR>
14,096.015d@004_0907	svadharmeṇārjitaphalaṃ tasya puṇyaphalaṃ śṛṇu<BR>
14,096.015d@004_0908	śataṃ varṣasahasrāṇi kāmagaḥ kāmarūpadhṛk<BR>
14,096.015d@004_0909	modate 'maralokasthaḥ pūjyamāno 'psarogaṇaiḥ<BR>
14,096.015d@004_0910	tataś cāpi cyutaḥ kālān naraloke dvijo bhavet<BR>
14,096.015d@004_0911	agrabhikṣāṃ ca yo dadyād daridrāya dvijātaye<BR>
14,096.015d@004_0912	ṣaṇmāsād vārṣikaṃ śrāddhaṃ tasya puṇyaphalaṃ śṛṇu<BR>
14,096.015d@004_0913	gosahasrapradānena yat puṇyaṃ samudāhṛtam<BR>
14,096.015d@004_0914	tat puṇyaphalam āpnoti naro vai nātra saṃśayaḥ<BR>
14,096.015d@004_0915	atha saṃvatsaraṃ dadyād agrabhaikṣyam ayācate<BR>
14,096.015d@004_0916	pracchādyaiva svayaṃ nītvā tasya puṇyaphalaṃ śṛṇu<BR>
14,096.015d@004_0917	kapilānāṃ sahasrais tu yad deyaṃ puṇyam ucyate<BR>
14,096.015d@004_0918	tat sarvam akhilaṃ prāpya śakraloke mahīyate<BR>
14,096.015d@004_0919	sa śakrabhavane ramye varṣakoṭiśataṃ nṛpa<BR>
14,096.015d@004_0920	yathākāmaṃ mahātejāḥ krīḍaty apsarasāṃ gaṇaiḥ<BR>
14,096.015d@004_0921	agrānnaṃ yas tu vai dadyād dvijāya niyatavrataḥ<BR>
14,096.015d@004_0922	daśavarṣāṇi rājendra tasya puṇyaphalaṃ śṛṇu<BR>
14,096.015d@004_0923	kapilāśatasahasrasya vidhidattasya yat phalam<BR>
14,096.015d@004_0924	tat puṇyaphalam āsādya puraṃdarapuraṃ vrajet<BR>
14,096.015d@004_0925	sa śakrabhavane ramye kāmarūpī yathāsukham<BR>
14,096.015d@004_0926	śatakoṭisamā rājan krīḍate 'marapūjitaḥ<BR>
14,096.015d@004_0927	śakralokāvatīrṇaś ca iha loke mahādyutiḥ<BR>
14,096.015d@004_0928	caturvedī dvijaḥ śrīmāñ jāyate rājapūjitaḥ<BR>
14,096.015d@004_0929	adhvaśrāntāya viprāya kṣudhitāyānnakāṅkṣiṇe<BR>
14,096.015d@004_0930	deśakālābhiyātāya dīyate pāṇḍunandana<BR>
14,096.015d@004_0931	yācate 'nnaṃ na dadyād yo vidyamāne dhanāgame<BR>
14,096.015d@004_0932	sa lubdho narakaṃ yāti kṛmīṇāṃ kālasūtrakam<BR>
14,096.015d@004_0933	sa tatra narake ghore lobhamohitacetanaḥ<BR>
14,096.015d@004_0934	daśavarṣasahasrāṇi kliśyate vedanārditaḥ<BR>
14,096.015d@004_0935	tasmāc ca narakān muktaḥ kālena mahatā hi saḥ<BR>
14,096.015d@004_0936	daridro mānuṣo loke caṇḍāleṣv api jāyate<BR>
14,096.015d@004_0937	yas tu pāṃsulapādaś ca dūrādhvaśramakarśitaḥ<BR>
14,096.015d@004_0938	kṣutpipāsāśramaḥ śrānta ārtaḥ khinnagatir dvijaḥ<BR>
14,096.015d@004_0939	pṛcchan vai hy annadātāraṃ gṛham abhyetya yācayet<BR>
14,096.015d@004_0940	taṃ pūjayet tu yatnena so 'tithiḥ svargasaṃkramaḥ<BR>
14,096.015d@004_0941	tasmiṃs tuṣṭe naraśreṣṭha tuṣṭāḥ syuḥ sarvadevatāḥ<BR>
14,096.015d@004_0942	na tathā haviṣā homair na puṣpair nānulepanaiḥ<BR>
14,096.015d@004_0943	agnayaḥ pārtha tuṣyanti yathā hy atithipūjanāt<BR>
14,096.015d@004_0944	kapilāyāṃ tu dattāyāṃ vidhivaj jyeṣṭhapuṣkare<BR>
14,096.015d@004_0945	na tat phalam avāpnoti yat phalaṃ viprabhojanāt<BR>
14,096.015d@004_0946	dvijapādodakaklinnā yāvat tiṣṭhati medinī<BR>
14,096.015d@004_0947	tāvat puṣkaraparṇena pibanti pitaro jalam<BR>
14,096.015d@004_0948	devamālyāpanayanaṃ dvijocchiṣṭāpamārjanam<BR>
14,096.015d@004_0949	śrāntasaṃvāhanaṃ caiva tathā pādāvasecanam<BR>
14,096.015d@004_0950	pratiśrayapradānaṃ ca tathā śayyāsanasya ca<BR>
14,096.015d@004_0951	ekaikaṃ pāṇḍavaśreṣṭha gopradānād viśiṣyate<BR>
14,096.015d@004_0952	pādodakaṃ pādaghṛtaṃ dīpam annaṃ pratiśrayam<BR>
14,096.015d@004_0953	ye prayacchanti viprebhyo nopasarpanti te yamam<BR>
14,096.015d@004_0954	viprātithye kṛte rājan bhaktyā śuśrūṣite 'pi ca<BR>
14,096.015d@004_0955	devāḥ śuśrūṣitāḥ sarve trayastriṃśad bhavanti te<BR>
14,096.015d@004_0956	abhyāgato jñātapūrvo hy ajñāto 'tithir ucyate<BR>
14,096.015d@004_0957	tayoḥ pūjāṃ dvijaḥ kuryād iti paurāṇikī śrutiḥ<BR>
14,096.015d@004_0958	pādābhyaṅgānnapānais tu yo 'tithiṃ pūjayen naraḥ<BR>
14,096.015d@004_0959	pūjitas tena rājendra bhavāmīha na saṃśayaḥ<BR>
14,096.015d@004_0960	śīghraṃ pāpād vinirmukto mayā cānugrahīkṛtaḥ<BR>
14,096.015d@004_0961	vimānenendukalpena mama lokaṃ sa gacchati<BR>
14,096.015d@004_0962	abhyāgataṃ śrāntam anuvrajanti<BR>
14,096.015d@004_0963	devāś ca sarve pitaro 'gnayaś ca<BR>
14,096.015d@004_0964	tasmin dvije pūjite pūjitāḥ syur<BR>
14,096.015d@004_0965	gate nirāśāḥ pitaro vrajanti<BR>
14,096.015d@004_0966	atithir yasya bhagnāśo gṛhāt pratinivartate<BR>
14,096.015d@004_0967	pitaras tasya nāśnanti daśa varṣāṇi pañca ca<BR>
14,096.015d@004_0968	varjitaḥ pitṛbhir lubdhaḥ sa devair agnibhiḥ saha<BR>
14,096.015d@004_0969	nirayaṃ rauravaṃ gatvā daśa varṣāṇi pacyate<BR>
14,096.015d@004_0970	tataś cāpi cyutaḥ kālād iha cocchiṣṭabhug bhavet<BR>
14,096.015d@004_0971	vaiśvadevāntike prāptam atithiṃ yo na pūjayet<BR>
14,096.015d@004_0972	sa caṇḍālatvam āpnoti sadya eva na saṃśayaḥ<BR>
14,096.015d@004_0973	nirvāsayati yo vipraṃ deśakālāgataṃ gṛhāt<BR>
14,096.015d@004_0974	patitas tatkṣaṇād eva jāyate nātra saṃśayaḥ<BR>
14,096.015d@004_0975	narake raurave ghore varṣakoṭiṃ sa pacyate<BR>
14,096.015d@004_0976	tataś cāpi cyutaḥ kālād iha loke narādhamaḥ<BR>
14,096.015d@004_0977	śvā vai dvādaśa janmāni jāyate kṣutpipāsitaḥ<BR>
14,096.015d@004_0978	caṇḍālo 'py atithiḥ prāpto deśakāle 'nnakāṅkṣayā<BR>
14,096.015d@004_0979	abhyudgamya gṛhasthena pūjanīyaś ca sarvadā<BR>
14,096.015d@004_0980	anarcayitvā yo 'śnāti lobhamohavicetanaḥ<BR>
14,096.015d@004_0981	sa caṇḍālatvam āpnoti daśa janmāni pāṇḍava<BR>
14,096.015d@004_0982	nirāśam atithiṃ kṛtvā bhuñjāno yaḥ prahṛṣṭavān<BR>
14,096.015d@004_0983	na jānāty ātmanātmānaṃ viṣṭhākūpe nipātitam<BR>
14,096.015d@004_0984	moghaṃ dhruvaṃ prorṇayati mogham asya tu pacyate<BR>
14,096.015d@004_0985	mogham annaṃ sadāśnāti yo 'tithiṃ na ca pūjayet<BR>
14,096.015d@004_0986	sāṅgopāṅgāṃs tu yo vedān paṭhatīha dine dine<BR>
14,096.015d@004_0987	na cātithiṃ pūjayati vṛthā bhavati sa dvijaḥ<BR>
14,096.015d@004_0988	pākayajñamahāyajñaiḥ somasaṃsthābhir eva ca<BR>
14,096.015d@004_0989	ye yajanti na cārcanti gṛheṣv atithim āgatam<BR>
14,096.015d@004_0990	teṣāṃ yaśobhikāmānāṃ dattam iṣṭaṃ ca yad bhavet<BR>
14,096.015d@004_0991	vṛthā bhavati tat sarvam āśayā hi tayā hatam<BR>
14,096.015d@004_0992	deśakālaṃ ca pātraṃ ca svaśaktiṃ ca nirīkṣya ca<BR>
14,096.015d@004_0993	alpaṃ samaṃ mahad vāpi kuryād ātithyam ātmavān<BR>
14,096.015d@004_0994	sumukhaḥ suprasannātmā dhīmān atithim āgatam<BR>
14,096.015d@004_0995	svāgatenāsanenādbhir annādyena ca pūjayet<BR>
14,096.015d@004_0996	hitaḥ priyo vā dveṣyo vā mūrkhaḥ paṇḍita eva vā<BR>
14,096.015d@004_0997	prāpto yo vaiśvadevānte so 'tithiḥ svargasaṃkramaḥ<BR>
14,096.015d@004_0998	kṣutpipāsāśramārtāya deśakālāgatāya ca<BR>
14,096.015d@004_0999	satkṛtyānnaṃ pradātavyaṃ yajñasya phalam icchatā<BR>
14,096.015d@004_1000	bhojayed ātmanaḥ śreṣṭhān vidhivad dhavyakavyayoḥ<BR>
14,096.015d@004_1001	annaṃ prāṇo manuṣyāṇām annadaḥ prāṇado bhavet<BR>
14,096.015d@004_1002	tasmād annaṃ viśeṣeṇa dātavyaṃ bhūtim icchatā<BR>
14,096.015d@004_1003	annadaḥ sarvakāmais tu sutṛptaḥ suṣṭhv alaṃkṛtaḥ<BR>
14,096.015d@004_1004	pūrṇacandraprakāśena vimānena virājatā<BR>
14,096.015d@004_1005	sevyamāno varastrībhir mama lokaṃ sa gacchati<BR>
14,096.015d@004_1006	krīḍitvā tu tatas tasmin varṣakoṭiṃ yathāmaraḥ<BR>
14,096.015d@004_1007	tataś cāpi cyutaḥ kālād iha loke mahāyaśāḥ<BR>
14,096.015d@004_1008	vedaśāstrārthatattvajño bhogavān brāhmaṇo bhavet<BR>
14,096.015d@004_1009	yathāśraddhaṃ tu yaḥ kuryān manuṣyeṣu prajāyate<BR>
14,096.015d@004_1010	mahādhanapatiḥ śrīmān vedavedāṅgapāragaḥ<BR>
14,096.015d@004_1011	sarvaśāstrārthatattvajño bhogavān brāhmaṇo bhavet<BR>
14,096.015d@004_1012	sarvātithyaṃ tu yaḥ kuryād varṣam ekam akalmaṣaḥ<BR>
14,096.015d@004_1013	dharmārjitadhano bhūtvā pāpabhedavivarjitaḥ<BR>
14,096.015d@004_1014	devān iva svayaṃ viprān arcayitvā pitṝn api<BR>
14,096.015d@004_1015	viprānagrāśanāśī yas tasya puṇyaphalaṃ śṛṇu<BR>
14,096.015d@004_1016	varṣeṇaikena yāvanti piṇḍān aśnanti vai dvijāḥ<BR>
14,096.015d@004_1017	tāvad varṣāṇi rājendra mama loke mahīyate<BR>
14,096.015d@004_1018	tataś cāpi cyutaḥ kālād iha loke mahāyaśāḥ<BR>
14,096.015d@004_1019	vedaśāstrārthatattvajño bhogavān brāhmaṇo bhavet<BR>
14,096.015d@004_1020	sarvātithyaṃ ca yaḥ kuryād yathāśraddhaṃ nareśvara<BR>
14,096.015d@004_1021	akālaniyamenāpi satyavādī jitendriyaḥ<BR>
14,096.015d@004_1022	satyasaṃdho jitakrodhaḥ śākhādharmavivarjitaḥ<BR>
14,096.015d@004_1023	adharmabhīrur dharmiṣṭho māyāmātsaryavarjitaḥ<BR>
14,096.015d@004_1024	śraddadhānaḥ śucir nityaṃ pākabhedavivarjitaḥ<BR>
14,096.015d@004_1025	sa vimānena divyena divyarūpī mahāyaśāḥ<BR>
14,096.015d@004_1026	puraṃdarapuraṃ yāti gīyamāno 'psarogaṇaiḥ<BR>
14,096.015d@004_1027	manvantaraṃ tu tatraiva krīḍitvā devapūjitaḥ<BR>
14,096.015d@004_1028	mānuṣyalokam āgamya bhogavān brāhmaṇo bhavet<BR>
14,096.015d@004_1029	daśa janmāni vipratvam āpnuyād rājapūjitaḥ<BR>
14,096.015d@004_1030	bhagavān uvāca<BR>
14,096.015d@004_1030	jātismaraś ca bhavati yatra tatropajāyate<BR>
14,096.015d@004_1031	ataḥ paraṃ pravakṣyāmi bhūmidānam anuttamam<BR>
14,096.015d@004_1032	yaḥ prayacchati viprāya bhūmiṃ ramyāṃ sadakṣiṇām<BR>
14,096.015d@004_1033	śrotriyāya daridrāya sāgnihotrāya pāṇḍava<BR>
14,096.015d@004_1034	sa sarvakāmatṛptātmā sarvaratnavibhūṣitaḥ<BR>
14,096.015d@004_1035	sarvapāpavinirmukto dīpyamāno 'rkavat sadā<BR>
14,096.015d@004_1036	bālasūryaprakāśena vicitradhvajaśobhinā<BR>
14,096.015d@004_1037	yāti yānena divyena mama lokaṃ mahāyaśāḥ<BR>
14,096.015d@004_1038	tatra divyāṅganābhis tu sevyamāno yathāsukham<BR>
14,096.015d@004_1039	kāmagaḥ kāmarūpī ca krīḍaty apsarasāṃ gaṇaiḥ<BR>
14,096.015d@004_1040	yāvad bibharti lokān vai bhūmiḥ kurukulodvaha<BR>
14,096.015d@004_1041	tāvad bhūmipradaḥ kāmaṃ mama loke mahīyate<BR>
14,096.015d@004_1042	na hi bhūmipradānād vai dānam anyad viśiṣyate<BR>
14,096.015d@004_1043	na cāpi bhūmiharaṇāt pāpam anyad viśiṣyate<BR>
14,096.015d@004_1044	dānāny anyāni hīyante kālena kurupuṃgava<BR>
14,096.015d@004_1045	bhūmidānasya puṇyasya kṣayo naivopapadyate<BR>
14,096.015d@004_1046	brāhmaṇāya daridrāya bhūmiṃ dattāṃ tu yo naraḥ<BR>
14,096.015d@004_1047	na hiṃsati naravyāghra tasya puṇyaphalaṃ śṛṇu<BR>
14,096.015d@004_1048	saptadvīpasamudrāntā ratnadhānyasamākulā<BR>
14,096.015d@004_1049	sa śailavanadurgāḍhyā tena dattā mahī bhavet<BR>
14,096.015d@004_1050	bhūmiṃ dṛṣṭvā dīyamānāṃ śrotriyāyāgnihotriṇe<BR>
14,096.015d@004_1051	sarvabhūtāni manyante māṃ dadātīti harṣavat<BR>
14,096.015d@004_1052	suvarṇamaṇiratnāni dhanadhānyavasūni ca<BR>
14,096.015d@004_1053	sarvadānāni vai rājan dadāti vasudhāṃ dadan<BR>
14,096.015d@004_1054	sāgarān saritaḥ śailān samāni viṣamāṇi ca<BR>
14,096.015d@004_1055	sarvagandharasāṃś caiva dadāti vasudhāṃ dadan<BR>
14,096.015d@004_1056	oṣadhīḥ phalasaṃpannā nānāpuṣpaphalānvitāḥ<BR>
14,096.015d@004_1057	kamalotpalaṣaṇḍāṃś ca dadāti vasudhāṃ dadan<BR>
14,096.015d@004_1058	dharmaṃ kāmaṃ tathārthaṃ ca vedān yajñāṃs tathaiva ca<BR>
14,096.015d@004_1059	svargamārgagatiṃ caiva dadāti vasudhāṃ dadan<BR>
14,096.015d@004_1060	agniṣṭomādibhir yajñair ye yajante sadakṣiṇaiḥ<BR>
14,096.015d@004_1061	na tat phalaṃ labhante te bhūmidānasya yat phalam<BR>
14,096.015d@004_1062	śrotriyāya mahīṃ dattvā yo na hiṃsati pāṇḍava<BR>
14,096.015d@004_1063	tad dānaṃ kathayiṣyanti yāval lokāḥ pratiṣṭhitāḥ<BR>
14,096.015d@004_1064	tāvat svargopabhogānāṃ bhoktāraḥ pāṇḍunandana<BR>
14,096.015d@004_1065	sasyapūrṇāṃ mahīṃ yas tu śrotriyāya prayacchati<BR>
14,096.015d@004_1066	pitaras tasya tṛpyanti yāvad ābhūtasaṃplavam<BR>
14,096.015d@004_1067	mama rudrasya savitus tridaśānāṃ tathaiva ca<BR>
14,096.015d@004_1068	prītaye viddhi rājendra bhūmir dattā dvijāya vai<BR>
14,096.015d@004_1069	tena puṇyena pūtātmā dātā bhūmer yudhiṣṭhira<BR>
14,096.015d@004_1070	mama sālokyam āyāti nātra kāryā vicāraṇā<BR>
14,096.015d@004_1071	yat kiṃ cit kurute pāpaṃ puruṣo vṛttikarśitaḥ<BR>
14,096.015d@004_1072	sa ca gokarṇamātreṇa bhūmidānena śudhyati<BR>
14,096.015d@004_1073	māsopavāse yat puṇyaṃ kṛcchre cāndrāyaṇe 'pi ca<BR>
14,096.015d@004_1074	bhūmigokarṇamātreṇa tat puṇyaṃ tu vidhīyate<BR>
14,096.015d@004_1075	sarvatīrthābhiṣeke ca yat puṇyaṃ samudāhṛtam<BR>
14,096.015d@004_1076	yudhiṣṭhira uvāca<BR>
14,096.015d@004_1076	bhūmigokarṇamātreṇa tat puṇyaṃ tu vidhīyate<BR>
14,096.015d@004_1077	devadeva namas te 'stu vāsudeva sureśvara<BR>
14,096.015d@004_1078	bhagavān uvāca<BR>
14,096.015d@004_1078	gokarṇasya pramāṇaṃ vai vaktum arhasi tattvataḥ<BR>
14,096.015d@004_1079	śṛṇu gokarṇamātrasya pramāṇaṃ pāṇḍunandana<BR>
14,096.015d@004_1080	triṃśaddaṇḍapramāṇena pramitaṃ sarvatodiśam<BR>
14,096.015d@004_1081	pratyak prāg api rājendra tat tathā dakṣiṇottaram<BR>
14,096.015d@004_1082	gokarṇaṃ tadvidaḥ prāhuḥ pramāṇaṃ dharaṇer nṛpa<BR>
14,096.015d@004_1083	savṛṣaṃ gośataṃ yatra sukhaṃ tiṣṭhaty ayantritam<BR>
14,096.015d@004_1084	savatsaṃ kuruśārdūla tac ca gokarṇam ucyate<BR>
14,096.015d@004_1085	kiṃkarā mṛtyudaṇḍāś ca kumbhīpākāś ca dāruṇāḥ<BR>
14,096.015d@004_1086	ghorāś ca vāruṇāḥ pāśā nopasarpanti bhūmidam<BR>
14,096.015d@004_1087	nirayā rauravādyāś ca tathā vaitaraṇī nadī<BR>
14,096.015d@004_1088	tīvrāś ca yātanāḥ kaṣṭā nopasarpanti bhūmidam<BR>
14,096.015d@004_1089	citraguptaḥ kaliḥ kālaḥ kṛtānto mṛtyur eva ca<BR>
14,096.015d@004_1090	yamaś ca bhagavān sākṣāt pūjayanti mahīpradam<BR>
14,096.015d@004_1091	rudraḥ prajāpatiḥ śakraḥ surā ṛṣigaṇās tathā<BR>
14,096.015d@004_1092	ahaṃ ca prītimān rājan pūjayāmo mahīpradam<BR>
14,096.015d@004_1093	kṛśabhṛtyasya kṛśagoḥ kṛśāśvasya kṛśātitheḥ<BR>
14,096.015d@004_1094	bhūmir deyā naraśreṣṭha sa nidhiḥ pāralaukikaḥ<BR>
14,096.015d@004_1095	sīdamānakuṭumbāya śrotriyāyāgnihotriṇe<BR>
14,096.015d@004_1096	vratasthāya daridrāya bhūmir deyā narādhipa<BR>
14,096.015d@004_1097	yathā hi dhātrī kṣīreṇa putraṃ vardhayati svayam<BR>
14,096.015d@004_1098	dātāram anugṛhṇāti dattā hy evaṃ vasuṃdharā<BR>
14,096.015d@004_1099	yathā bibharti gaur vatsaṃ sṛjantī kṣīram ātmanaḥ<BR>
14,096.015d@004_1100	tathā sarvaguṇopetā bhūmir vahati bhūmidam<BR>
14,096.015d@004_1101	yathā bījāni rohanti jalasiktāni bhūpate<BR>
14,096.015d@004_1102	tathā kāmāḥ prarohanti bhūmidasya dine dine<BR>
14,096.015d@004_1103	yathodayas tu sūryasya tamaḥ sarvaṃ vyapohati<BR>
14,096.015d@004_1104	tathā pāpaṃ narasyeha bhūmidānaṃ vyapohati<BR>
14,096.015d@004_1105	dātā daśānugṛhṇāti yo hared daśa hanti ca<BR>
14,096.015d@004_1106	atītānāgatānīha kulāni kurupuṃgava<BR>
14,096.015d@004_1107	āśrutya bhūmidānaṃ tu dattvā yo vā haret punaḥ<BR>
14,096.015d@004_1108	sa baddho vāruṇaiḥ pāśaiḥ kṣipyate pūyaśoṇite<BR>
14,096.015d@004_1109	svadattāṃ paradattāṃ vā yo hareta vasuṃdharām<BR>
14,096.015d@004_1110	na tasya narakād ghorād vidyate niṣkṛtiḥ kva cit<BR>
14,096.015d@004_1111	brāhmaṇasya hate kṣetre hanyād dvādaśa pūrvajān<BR>
14,096.015d@004_1112	sa gacchet kṛmiyoniṃ ca na ca mucyeta jātu saḥ<BR>
14,096.015d@004_1113	dattvā bhūmiṃ dvijendrāya yas tām evopajīvati<BR>
14,096.015d@004_1114	gavāṃ śatasahasrasya hantuḥ sa labhate phalam<BR>
14,096.015d@004_1115	so 'dhaḥśirās tu pāpātmā kumbhīpākeṣu pacyate<BR>
14,096.015d@004_1116	divyair varṣasahasrais tu kumbhīpākād viniḥsṛtaḥ<BR>
14,096.015d@004_1117	iha loke bhavet sa śvā śatajanmāni pāṇḍava<BR>
14,096.015d@004_1118	dattvā bhūmiṃ dvijendrāṇāṃ yas tām evopajīvati<BR>
14,096.015d@004_1119	sa mūḍho yāti duṣṭātmā narakān ekaviṃśatim<BR>
14,096.015d@004_1120	narakebhyo vinirmuktaḥ śunāṃ yoniṃ sa gacchati<BR>
14,096.015d@004_1121	halakṛṣṭā mahī deyā sabījā sasyamālinī<BR>
14,096.015d@004_1122	atha vā sodakā deyā daridrāya dvijātaye<BR>
14,096.015d@004_1123	evaṃ dattā mahī rājan prahṛṣṭenāntarātmanā<BR>
14,096.015d@004_1124	sarvān kāmān avāpnoti manasā cintitāni ca<BR>
14,096.015d@004_1125	bahubhir vasudhā dattā dīyate ca narādhipaiḥ<BR>
14,096.015d@004_1126	yasya yasya yadā bhūmis tasya tasya tadā phalam<BR>
14,096.015d@004_1127	yaḥ prayacchati kanyāṃ vai surūpāṃ śrotriyāya vai<BR>
14,096.015d@004_1128	sa brahmadevo rājendra tasya puṇyaphalaṃ śṛṇu<BR>
14,096.015d@004_1129	balīvardasahasrāṇāṃ dattānāṃ dhuryavāhinām<BR>
14,096.015d@004_1130	yat phalaṃ labhate rājan kanyādānena tat phalam<BR>
14,096.015d@004_1131	gavāṃ śatasahasrasya samyag dattasya yat phalam<BR>
14,096.015d@004_1132	tat phalaṃ samavāpnoti yaḥ prayacchati kanyakām<BR>
14,096.015d@004_1133	yāvanti caiva romāṇi kanyāyāḥ kurupuṃgava<BR>
14,096.015d@004_1134	tāvad varṣasahasrāṇi mama loke mahīyate<BR>
14,096.015d@004_1135	tataś cāpi cyutaḥ kālād iha loke sa jāyate<BR>
14,096.015d@004_1136	ṣaḍaṅgavic caturvedī sarvalokārcito dvijaḥ<BR>
14,096.015d@004_1137	yaḥ suvarṇaṃ daridrāya brāhmaṇāya prayacchati<BR>
14,096.015d@004_1138	śrotriyāya daridrāya bahuputrāya pāṇḍava<BR>
14,096.015d@004_1139	vimuktaḥ sarvapāpebhyo bālasūryasamaprabhaḥ<BR>
14,096.015d@004_1140	vimānaṃ divyam ārūḍhaḥ kāmagaḥ kāmabhogavān<BR>
14,096.015d@004_1141	varṣakoṭiṃ mahātejā mama loke pramodate<BR>
14,096.015d@004_1142	tataḥ kālāvatīrṇaś ca sosmiṃl loke hi jāyate<BR>
14,096.015d@004_1143	vedavedāṅgavid vipraḥ koṭīdhanapatir bhavet<BR>
14,096.015d@004_1144	yaś ca rūpyaṃ prayacched vai daridrāya dvijāya vai<BR>
14,096.015d@004_1145	kṛśavṛtte kṛśagave sa muktaḥ sarvakilbiṣaiḥ<BR>
14,096.015d@004_1146	pūrṇacandraprakāśena vimānena virājatā<BR>
14,096.015d@004_1147	kāmarūpī yathā kāmaṃ svargaloke mahīyate<BR>
14,096.015d@004_1148	tato 'vatīrṇaḥ kālena loke cāsmin mahāyaśāḥ<BR>
14,096.015d@004_1149	sarvalokārcitaḥ śrīmān rājā bhavati vīryavān<BR>
14,096.015d@004_1150	tilaparvatakaṃ yas tu śrotriyāya prayacchati<BR>
14,096.015d@004_1151	viśeṣeṇa daridrāya tasyāpi śṛṇu yat phalam<BR>
14,096.015d@004_1152	puṇyaṃ vṛṣāyutotsarge yat proktaṃ pāṇḍunandana<BR>
14,096.015d@004_1153	tat puṇyaṃ samanuprāpya tatkṣaṇād virajo bhavet<BR>
14,096.015d@004_1154	yathā tvaco bhujaṅgo vai tyaktvā śuddhatanur bhavet<BR>
14,096.015d@004_1155	tathā tilapradānād vai pāpaṃ tyaktvā viśudhyati<BR>
14,096.015d@004_1156	tilaṣaṇḍaṃ prayuñjāno jāmbūnadavibhūṣitam<BR>
14,096.015d@004_1157	vimānaṃ divyam ārūḍhaḥ pitṛloke mahīyate<BR>
14,096.015d@004_1158	ṣaṣṭivarṣasahasrāṇi kāmarūpī mahāyaśāḥ<BR>
14,096.015d@004_1159	tilapradātā ramate pitṛloke yathāsukham<BR>
14,096.015d@004_1160	yaḥ prayacchati viprāya tiladhenuṃ narādhipa<BR>
14,096.015d@004_1161	śrotriyāya daridrāya śṛṇu tasyāpi yat phalam<BR>
14,096.015d@004_1162	gosahasrapradānena yat puṇyaṃ samudāhṛtam<BR>
14,096.015d@004_1163	tat puṇyaphalam āpnoti tiladhenuprado naraḥ<BR>
14,096.015d@004_1164	tilānāṃ kuḍavair yas tu tiladhenuṃ prayacchati<BR>
14,096.015d@004_1165	tāvat koṭisamā rājan svargaloke mahīyate<BR>
14,096.015d@004_1166	aṣṭāḍhakatilaiḥ kṛtvā tiladhenuṃ narādhipa<BR>
14,096.015d@004_1167	dvātriṃśan niṣkasaṃyuktaṃ viṣuve yaḥ prayacchati<BR>
14,096.015d@004_1168	madbhaktyā madgatātmā vai tasya puṇyaphalaṃ śṛṇu<BR>
14,096.015d@004_1169	kanyādānasahasrasya vidhidattasya yat phalam<BR>
14,096.015d@004_1170	tat puṇyaṃ samanuprāpto mama loke mahīyate<BR>
14,096.015d@004_1171	mama lokāvatīrṇaś ca so 'smiṃl loke 'bhijāyate<BR>
14,096.015d@004_1172	ṛgyajuḥsāmavedānāṃ pārago brāhmaṇarṣabhaḥ<BR>
14,096.015d@004_1173	gāṃ tu yas tu daridrāya śrotriyāya prayacchati<BR>
14,096.015d@004_1174	prasannāṃ kṣīriṇīṃ puṇyāṃ savatsāṃ kāṃsyadohinīm<BR>
14,096.015d@004_1175	yat kiṃ cid duṣkṛtaṃ karma tasya pūrvakṛtaṃ nṛpa<BR>
14,096.015d@004_1176	tat sarvaṃ tatkṣaṇād eva vinaśyati na saṃśayaḥ<BR>
14,096.015d@004_1177	yānaṃ ca vṛṣasaṃyuktaṃ dīpyamānaṃ svalaṃkṛtam<BR>
14,096.015d@004_1178	ārūḍhaḥ kāmagaṃ divyaṃ golokam adhigacchati<BR>
14,096.015d@004_1179	yāvanti caiva romāṇi tasyā gos tu narādhipa<BR>
14,096.015d@004_1180	tāvad varṣasahasrāṇi gavāṃ loke mahīyate<BR>
14,096.015d@004_1181	golokād avatīrṇas tu loke 'smin brāhmaṇo bhavet<BR>
14,096.015d@004_1182	satrayājī vadānyaś ca sarvarājabhir arcitaḥ<BR>
14,096.015d@004_1183	tilaṃ gāvaḥ suvarṇaṃ cāpy annaṃ kanyā vasuṃdharā<BR>
14,096.015d@004_1184	tārayantīha dattāni brāhmaṇebhyo mahābhuja<BR>
14,096.015d@004_1185	brāhmaṇaṃ vṛttasaṃpannam āhitāgnim alolupam<BR>
14,096.015d@004_1186	tarpayed vidhivad rājan sa nidhiḥ pāralaukikaḥ<BR>
14,096.015d@004_1187	āhitāgniṃ daridraṃ ca śrotriyaṃ ca jitendriyam<BR>
14,096.015d@004_1188	śūdrānnavarjitaṃ caiva dvijaṃ yatnena pūjayet<BR>
14,096.015d@004_1189	āhitāgniḥ sadā pātram agnihotraś ca vedavit<BR>
14,096.015d@004_1190	pātrāṇām api tat pātraṃ śūdrānnaṃ yasya nodare<BR>
14,096.015d@004_1191	yac ca vedamayaṃ pātraṃ yac ca pātraṃ tapomayam<BR>
14,096.015d@004_1192	asaṃkīrṇaṃ ca yat pātraṃ tat pātraṃ tārayiṣyati<BR>
14,096.015d@004_1193	nityaṃ svādhyāyaniratās tv aprakīrṇendriyāś ca ye<BR>
14,096.015d@004_1194	pañcayajñaratā nityaṃ pūjitās tārayanti te<BR>
14,096.015d@004_1195	ye kṣāntidāntāḥ śrutipūrṇakarṇā<BR>
14,096.015d@004_1196	jitendriyā prāṇivadhe nivṛttāḥ<BR>
14,096.015d@004_1197	pratigrahe saṃkucitā gṛhasthās<BR>
14,096.015d@004_1198	te brāhmaṇās tārayituṃ samarthāḥ<BR>
14,096.015d@004_1199	nityodakī nityayajñopavītī<BR>
14,096.015d@004_1200	nityasvādhyāyī vṛṣalānnavarjī<BR>
14,096.015d@004_1201	ṛtau gacchan vidhivac cāpi juhvan<BR>
14,096.015d@004_1202	sa brāhmaṇas tārayituṃ samarthaḥ<BR>
14,096.015d@004_1203	brāhmaṇo yas tu madbhakto madyājī matparāyaṇaḥ<BR>
14,096.015d@004_1204	mayi saṃnyastakarmā ca sa vipras tārayed dhruvam<BR>
14,096.015d@004_1205	dvādaśākṣaratattvajñaś caturvyūhavibhāgavit<BR>
14,096.015d@004_1206	vaiśaṃpāyana uvāca<BR>
14,096.015d@004_1206	acchidrapañcakālajñaḥ sa vipras tārayiṣyati<BR>
14,096.015d@004_1207	vāsudevena dāneṣu kathiteṣu yathākramam<BR>
14,096.015d@004_1208	avitṛptas tu dharmeṣu keśavaṃ punar abravīt<BR>
14,096.015d@004_1209	deva dharmāmṛtam idaṃ śṛṇvato 'pi paraṃtapa<BR>
14,096.015d@004_1210	na vidyate suraśreṣṭha mama tṛptir hi mādhava<BR>
14,096.015d@004_1211	anaḍutsaṃpradānasya yat phalaṃ tu vidhīyate<BR>
14,096.015d@004_1212	tat phalaṃ kathayasveha tava bhaktasya me 'cyuta<BR>
14,096.015d@004_1213	yāni cānyāni dānāni tvayā noktāni kāni cit<BR>
14,096.015d@004_1214	tāny ācakṣva suraśreṣṭha teṣāṃ cānukramāt phalam<BR>
14,096.015d@004_1214	bhagavān uvāca<BR>
14,096.015d@004_1215	pavitratvāt supuṇyatvāt pāvanatvāt tathaiva ca<BR>
14,096.015d@004_1216	śṛṇu dharmāmṛtaṃ śreṣṭhaṃ dattasyānaḍuhaḥ phalam<BR>
14,096.015d@004_1217	daśadhenusamo 'naḍvān eko 'pi kurupuṃgava<BR>
14,096.015d@004_1218	medomāṃsavipuṣṭāṅgo nīrogaḥ kopavarjitaḥ<BR>
14,096.015d@004_1219	yuvā bhadraḥ suśīlaś ca sarvadoṣavivarjitaḥ<BR>
14,096.015d@004_1220	dhuraṃ dhārayate kṣipraṃ datto viprāya pāṇḍava<BR>
14,096.015d@004_1221	sa tena puṇyadānena varṣakoṭiṃ yudhiṣṭhira<BR>
14,096.015d@004_1222	yathākāmaṃ mahātejā gavāṃ loke mahīyate<BR>
14,096.015d@004_1223	yaś ca dadyād anaḍuhau dvau yuktau ca dhuraṃdharau<BR>
14,096.015d@004_1224	suvṛttāya daridrāya śrotriyāya viśeṣataḥ<BR>
14,096.015d@004_1225	tasya yat puṇyam ākhyātaṃ tac chṛṇuṣva yudhiṣṭhira<BR>
14,096.015d@004_1226	sahasragopradānena yat proktaṃ phalam uttamam<BR>
14,096.015d@004_1227	tat puṇyaphalam āpnoti yāti lokān sa māmakān<BR>
14,096.015d@004_1228	yāvanti caiva romāṇi tayor anaḍuhor nṛpa<BR>
14,096.015d@004_1229	tāvad varṣasahasrāṇi mama loke mahīyate<BR>
14,096.015d@004_1230	daridrāyaiva dātavyaṃ na samṛddhāya pāṇḍava<BR>
14,096.015d@004_1231	varṣāṇāṃ hi taṭākeṣu phalaṃ naiva payodhiṣu<BR>
14,096.015d@004_1232	yas tu dadyād anaḍuhaṃ daridrāya dvijātaye<BR>
14,096.015d@004_1233	sa tena puṇyadānena pūtātmā kurupuṃgava<BR>
14,096.015d@004_1234	vimānaṃ divyam ārūḍho divyarūpī yathāsukham<BR>
14,096.015d@004_1235	mama lokeṣu ramate yāvad ābhūtasaṃplavam<BR>
14,096.015d@004_1236	gṛhaṃ dīpaprabhāyuktaṃ śayyāsanavibhūṣitam<BR>
14,096.015d@004_1237	bhājanopaskarair yuktaṃ dhānyapūrṇam alaṃkṛtam<BR>
14,096.015d@004_1238	dāsīgobhūmisaṃyuktaṃ saphalaṃ sarvasādhanaiḥ<BR>
14,096.015d@004_1239	brāhmaṇāya daridrāya śrotriyāya yudhiṣṭhira<BR>
14,096.015d@004_1240	dadyāt sadakṣiṇaṃ yas tu tasya puṇyaphalaṃ śṛṇu<BR>
14,096.015d@004_1241	devāḥ pitṛgaṇāś caiva agnayo ṛṣayas tathā<BR>
14,096.015d@004_1242	prayacchanti prahṛṣṭā vai yānam ādityasaṃnibham<BR>
14,096.015d@004_1243	tena gacchec chriyā yukto brahmalokam anuttamam<BR>
14,096.015d@004_1244	strīsahasrāvṛte divye bhavane tatra kāñcane<BR>
14,096.015d@004_1245	modate brahmalokastho yāvad ābhūtasaṃplavam<BR>
14,096.015d@004_1246	śayyāṃ prastaraṇopetāṃ yaḥ prayacchati pāṇḍava<BR>
14,096.015d@004_1247	arcayitvā dvijaṃ bhaktyā vastramālyānulepanaiḥ<BR>
14,096.015d@004_1248	bhojayitvā vicitrānnaṃ tasya puṇyaphalaṃ śṛṇu<BR>
14,096.015d@004_1249	dhenudānasya yat puṇyaṃ vidhidattasya pāṇḍava<BR>
14,096.015d@004_1250	tat puṇyaṃ tam anuprāpya pitṛloke mahīyate<BR>
14,096.015d@004_1251	śilpam adhyayanaṃ vāpi vidyāmantrauṣadhāni ca<BR>
14,096.015d@004_1252	yaḥ prayacchati viprāya tasya puṇyaphalaṃ śṛṇu<BR>
14,096.015d@004_1253	āhitāgnisahasrasya pūjitasyaiva yat phalam<BR>
14,096.015d@004_1254	tat puṇyaphalam āpnoti yas tu vidyāṃ prayacchati<BR>
14,096.015d@004_1255	chandobhiḥ saṃprayuktena vimānena virājatā<BR>
14,096.015d@004_1256	saptarṣilokān vrajati pūjyate brahmavādibhiḥ<BR>
14,096.015d@004_1257	caturyugāni vai triṃśat krīḍitvā tatra devavat<BR>
14,096.015d@004_1258	iha mānuṣyake loke vipro bhavati vedavit<BR>
14,096.015d@004_1259	viśrāmayati yo vipraṃ śrāntam adhvani karśitam<BR>
14,096.015d@004_1260	vinaśyati tadā pāpaṃ tasya varṣakṛtaṃ nṛpa<BR>
14,096.015d@004_1261	atha prakṣālayet pādau tasya toyena bhaktimān<BR>
14,096.015d@004_1262	daśavarṣakṛtaṃ pāpaṃ vyapohati na saṃśayaḥ<BR>
14,096.015d@004_1263	ghṛtena vātha tailena pādau tasya tu pūjayet<BR>
14,096.015d@004_1264	tad dvādaśasamārūḍhaṃ pāpam āśu vyapohati<BR>
14,096.015d@004_1265	dhenukāñcanadattasya yac ca puṇyam udāhṛtam<BR>
14,096.015d@004_1266	tat puṇyaphalam āpnoti yas tv evaṃ vipram arcayet<BR>
14,096.015d@004_1267	svāgatena ca yo vipraṃ pūjayed āsanena ca<BR>
14,096.015d@004_1268	pratyutthānena vā rājan sa devānāṃ priyo bhavet<BR>
14,096.015d@004_1269	svāgatenāgnayo rājann āsanena śatakratuḥ<BR>
14,096.015d@004_1270	pratyutthānena pitaraḥ prītiṃ yānty atithipriyāḥ<BR>
14,096.015d@004_1271	agniśakrapitṝṇāṃ ca teṣāṃ prītyā narādhipa<BR>
14,096.015d@004_1272	saṃvatsarakṛtaṃ pāpaṃ tasya sadyo vinaśyati<BR>
14,096.015d@004_1273	yaḥ prayacchati viprāya āsanaṃ mālyabhūṣitam<BR>
14,096.015d@004_1274	sa yāti maṇicitreṇa rathenendraniketanam<BR>
14,096.015d@004_1275	puraṃdarapure tatra divyanārīvibhūṣitaḥ<BR>
14,096.015d@004_1276	ṣaṣṭiṃ varṣasahasrāṇi krīḍaty apsarasāṃ gaṇaiḥ<BR>
14,096.015d@004_1277	vāhanaṃ yaḥ prayaccheta brāhmaṇāya yudhiṣṭhira<BR>
14,096.015d@004_1278	sa yāti ratnacitreṇa vāhanena surālayam<BR>
14,096.015d@004_1279	sa tatra kāmaṃ krīḍitvā sevyamāno 'psarogaṇaiḥ<BR>
14,096.015d@004_1280	iha rājā bhaved rājan nātra kāryā vicāraṇā<BR>
14,096.015d@004_1281	pādapaṃ pallavākīrṇaṃ puṣpitaṃ phalitaṃ tathā<BR>
14,096.015d@004_1282	gandhamālyair athābhyarcya vastrābharaṇabhūṣitam<BR>
14,096.015d@004_1283	yaḥ prayacchati viprāya śrotriyāya sadakṣiṇam<BR>
14,096.015d@004_1284	bhojayitvā yathākāmaṃ tasya puṇyaphalaṃ śṛṇu<BR>
14,096.015d@004_1285	jāmbūnadavicitreṇa vimānena virājatā<BR>
14,096.015d@004_1286	puraṃdarapuraṃ yāti jayaśabdaravair yutaḥ<BR>
14,096.015d@004_1287	tataḥ śakrapure ramye tasya kalpakapādapaḥ<BR>
14,096.015d@004_1288	dadāti cepsitaṃ sarvaṃ manasā yad yad icchati<BR>
14,096.015d@004_1289	yāvanti tasya patrāṇi puṣpāṇi ca phalāni ca<BR>
14,096.015d@004_1290	tāvad varṣasahasrāṇi svargaloke mahīyate<BR>
14,096.015d@004_1291	śakralokāvatīrṇaś ca mānuṣyaṃ lokam āgataḥ<BR>
14,096.015d@004_1292	rathāśvagajasaṃpūrṇaṃ puraṃ rājyaṃ ca rakṣati<BR>
14,096.015d@004_1293	sthāpayitvā tu madbhaktyā yo matpratikṛtiṃ naraḥ<BR>
14,096.015d@004_1294	ālayaṃ vidhivat kṛtvā pūjākarma ca kārayet<BR>
14,096.015d@004_1295	svayaṃ vā pūjayed bhaktyā tasya puṇyaphalaṃ śṛṇu<BR>
14,096.015d@004_1296	aśvamedhasahasrasya yat puṇyaṃ samudāhṛtam<BR>
14,096.015d@004_1297	tat phalaṃ samavāpnoti matsālokyaṃ prapadyate<BR>
14,096.015d@004_1298	na jāne nirgamaṃ tasya mama lokād yudhiṣṭhira<BR>
14,096.015d@004_1299	devālaye vipragṛhe govāṭe catvare 'pi vā<BR>
14,096.015d@004_1300	prajvālayati yo dīpaṃ tasya puṇyaphalaṃ śṛṇu<BR>
14,096.015d@004_1301	āruhya kāñcanaṃ yānaṃ dyotayan sarvatodiśam<BR>
14,096.015d@004_1302	gacched ādityalokaṃ sa sevyamānaḥ surottamaiḥ<BR>
14,096.015d@004_1303	tatra prakāmaṃ krīḍitvā varṣakoṭiṃ mahātapāḥ<BR>
14,096.015d@004_1304	iha loke bhaved vipro vedavedāṅgapāragaḥ<BR>
14,096.015d@004_1305	devālayeṣu vā rājan brāhmaṇāvasatheṣu vā<BR>
14,096.015d@004_1306	catvare vā catuṣke vā rātrau vā yadi vā divā<BR>
14,096.015d@004_1307	nānāgandharvavādyāni dharmaśrāvaṇikāni ca<BR>
14,096.015d@004_1308	yas tu kārayate bhaktyā madgatenāntarātmanā<BR>
14,096.015d@004_1309	tasya devā naraśreṣṭha pitaraś cāpi harṣitāḥ<BR>
14,096.015d@004_1310	suprītāḥ saṃprayacchanti vimānaṃ kāmagaṃ śubham<BR>
14,096.015d@004_1311	sa ca tena vimānena yāti devapuraṃ naraḥ<BR>
14,096.015d@004_1312	tatra divyāpsarobhis tu sevyamānaḥ pramodate<BR>
14,096.015d@004_1313	devalokāvatīrṇas tu so 'smiṃl loke narādhipa<BR>
14,096.015d@004_1314	vedavedāṅgatattvajño bhogavān brāhmaṇo bhavet<BR>
14,096.015d@004_1315	catvare vā sabhāyāṃ vā vistīrṇe vā sabhāṅgaṇe<BR>
14,096.015d@004_1316	kṛtvāgnikuṇḍaṃ vipulaṃ sthaṇḍilaṃ vā yudhiṣṭhira<BR>
14,096.015d@004_1317	tatrāgniṃ caturo māsāñ jvalayed yas tu bhaktimān<BR>
14,096.015d@004_1318	samāpteṣu ca māseṣu pauṣyādiṣu tato dvijān<BR>
14,096.015d@004_1319	bhojayet pāyasaṃ mṛṣṭaṃ madgatenāntarātmanā<BR>
14,096.015d@004_1320	dakṣiṇāṃ ca yathāśakti brāhmaṇebhyo nivedayet<BR>
14,096.015d@004_1321	evam agniṃ tu yaḥ kuryān nityam evārcayaṃs tu mām<BR>
14,096.015d@004_1322	tasya puṇyaphalaṃ yad vai tan nibodha yudhiṣṭhira<BR>
14,096.015d@004_1323	tenāhaṃ śaṃkaraś caiva pitaro hy agnayas tathā<BR>
14,096.015d@004_1324	yāsyāmaḥ paramāṃ prītiṃ nātra kāryā vicāraṇā<BR>
14,096.015d@004_1325	ṣaṣṭiṃ varṣasahasrāṇi ṣaṣṭiṃ varṣaśatāni ca<BR>
14,096.015d@004_1326	so 'smat prītikaraḥ śrīmān mama loke mahīyate<BR>
14,096.015d@004_1327	mama lokāvatīrṇaś ca so 'smiṃl loke mahāyaśāḥ<BR>
14,096.015d@004_1328	vedavedāṅgavid vipro jāyate rājapūjitaḥ<BR>
14,096.015d@004_1329	yaḥ karoti naraśreṣṭha bharaṇaṃ brāhmaṇasya tu<BR>
14,096.015d@004_1330	śrotriyasyābhijātasya daridrasya viśeṣataḥ<BR>
14,096.015d@004_1331	tasya puṇyaphalaṃ yad vai tan nibodha yudhiṣṭhira<BR>
14,096.015d@004_1332	gavāṃ koṭipradānena yat puṇyaṃ samudāhṛtam<BR>
14,096.015d@004_1333	tatpuṇyaphalam āpnoti varṣeṇaikena pāṇḍava<BR>
14,096.015d@004_1334	kāñcanena vicitreṇa yānenāmbaraśobhinā<BR>
14,096.015d@004_1335	sa yāti māmakaṃ lokaṃ divyastrīgaṇasevitaḥ<BR>
14,096.015d@004_1336	gīyamāno varastrībhir varṣāṇāṃ koṭiviṃśatim<BR>
14,096.015d@004_1337	krīḍitvā māmake loke tatra devair abhiṣṭutaḥ<BR>
14,096.015d@004_1338	mānuṣyam avatīrṇas tu vedavid brāhmaṇo bhavet<BR>
14,096.015d@004_1339	karakaṃ kuṇḍikāṃ vāpi mahad vā jalabhājanam<BR>
14,096.015d@004_1340	yaḥ prayacchati viprāya tasya puṇyaphalaṃ śṛṇu<BR>
14,096.015d@004_1341	brahmakūrcena yat pīte phalaṃ proktaṃ yathāvidhi<BR>
14,096.015d@004_1342	tat puṇyaphalam āpnoti jalabhājanado naraḥ<BR>
14,096.015d@004_1343	sutṛptaḥ suprabhaḥ saumyaḥ prahṛṣṭendriyamānasaḥ<BR>
14,096.015d@004_1344	haṃsasārasayuktena vimānena virājatā<BR>
14,096.015d@004_1345	sa yāti vāruṇaṃ lokaṃ divyagandharvasevitaḥ<BR>
14,096.015d@004_1346	pānīyaṃ yaḥ prayacched vai jīvānāṃ jīvanaṃ param<BR>
14,096.015d@004_1347	grīṣmakeṣu ca māseṣu tasya puṇyaphalaṃ śṛṇu<BR>
14,096.015d@004_1348	kapilākoṭidānasya yat puṇyaṃ tu vidhīyate<BR>
14,096.015d@004_1349	tatpuṇyaphalam āpnoti pānīyaṃ yaḥ prayacchati<BR>
14,096.015d@004_1350	pūrṇacandraprakāśena vimānena virājatā<BR>
14,096.015d@004_1351	sa gacchec cendrasadanaṃ sevyamāno 'psarogaṇaiḥ<BR>
14,096.015d@004_1352	triṃśatkoṭiyugaṃ tatra divyagandharvasevitaḥ<BR>
14,096.015d@004_1353	krīḍitvā mānuṣe loke caturvedī dvijo bhavet<BR>
14,096.015d@004_1354	śiro 'bhyaṅgapradānena tejasvī priyadarśanaḥ<BR>
14,096.015d@004_1355	subhago rūpavāñ śūraḥ paṇḍitaś ca bhaved dvijaḥ<BR>
14,096.015d@004_1356	vastradāyī tu tejasvī sarvatra priyadarśanaḥ<BR>
14,096.015d@004_1357	sukhabhogapatiḥ śrīmān strīṇāṃ nityaṃ manoramaḥ<BR>
14,096.015d@004_1358	upānahau ca chattraṃ ca yo dadāti narottamaḥ<BR>
14,096.015d@004_1359	sa yāti naramukhyena kāñcanena virājatā<BR>
14,096.015d@004_1360	śakralokaṃ mahātejāḥ sevyamāno 'psarogaṇaiḥ<BR>
14,096.015d@004_1361	kāṣṭhapādukado yāti vimānair vṛṣanirmitaiḥ<BR>
14,096.015d@004_1362	dharmarājapuraṃ ramyaṃ sevyamāno 'psarottamaiḥ<BR>
14,096.015d@004_1363	dantakāṣṭhapradānena priyavākyo bhaven naraḥ<BR>
14,096.015d@004_1364	sugandhavadanaḥ śrīmān medhāsaubhāgyasaṃyutaḥ<BR>
14,096.015d@004_1365	kṣīraṃ dadhi ghṛtaṃ vāpi guḍaṃ madhurasaṃ tathā<BR>
14,096.015d@004_1366	ye prayacchanti viprebhyaḥ parāṃ bhaktiṃ gatā narāḥ<BR>
14,096.015d@004_1367	te vṛṣair aśvayānaiś ca śvetasragdāmabhūṣitāḥ<BR>
14,096.015d@004_1368	upagīyamānā gandharvair yāntīśvarapuraṃ narāḥ<BR>
14,096.015d@004_1369	tatra divyāpsarobhis tu sevyamānā yathāsukham<BR>
14,096.015d@004_1370	ṣaṣṭiṃ varṣasahasrāṇi modante devasaṃnibhāḥ<BR>
14,096.015d@004_1371	tataḥ kālāvatīrṇāś ca jāyante tv iha mānavāḥ<BR>
14,096.015d@004_1372	prabhūtadhanadhānyāś ca bhogavanto narottamāḥ<BR>
14,096.015d@004_1373	vaiśākhe māsi vaiśākhe divase pāṇḍunandana<BR>
14,096.015d@004_1374	vaivasvataṃ samuddiśya parāṃ bhaktim upāgatāḥ<BR>
14,096.015d@004_1375	abhyarcya vidhivad viprāṃs tilān guḍasamāyutān<BR>
14,096.015d@004_1376	ye prayacchanti viprebhyas teṣāṃ puṇyaphalaṃ śṛṇu<BR>
14,096.015d@004_1377	gopradānena yat puṇyaṃ vidhivat pāṇḍunandana<BR>
14,096.015d@004_1378	tat puṇyaṃ samanuprāpto yamaloke mahīyate<BR>
14,096.015d@004_1379	tataś cāpi cyutaḥ kālād iha rājā bhaviṣyati<BR>
14,096.015d@004_1380	tasminn eva dine viprān bhojayitvā sadakṣiṇam<BR>
14,096.015d@004_1381	toyapūrṇāni divyāni bhājanāni diśanti ye<BR>
14,096.015d@004_1382	te yānty ādityavarṇābhair vimānair varuṇālayam<BR>
14,096.015d@004_1383	tatra divyāṅganābhis tu ramante kāmakāminaḥ<BR>
14,096.015d@004_1384	tato 'vatīrṇāḥ kālena te cāsmin mānuṣe punaḥ<BR>
14,096.015d@004_1385	bhogavanto dvijaśreṣṭhā bhaviṣyanti na saṃśayaḥ<BR>
14,096.015d@004_1386	anantarāśī yaś cāpi vartate vratavat sadā<BR>
14,096.015d@004_1387	satyavāk krodharahitaḥ śuciḥ snānarataḥ sadā<BR>
14,096.015d@004_1388	sa vimānena divyena yāti śakrapuraṃ naraḥ<BR>
14,096.015d@004_1389	tatra divyāpsarobhis tu varṣakoṭiṃ mahātapāḥ<BR>
14,096.015d@004_1390	krīḍitvā mānuṣe loke jāyate vedavid dvijaḥ<BR>
14,096.015d@004_1391	ekabhuktena yaś cāpi varṣam ekaṃ tu vartate<BR>
14,096.015d@004_1392	brahmacārī jitakrodhaḥ satyaśaucasamanvitaḥ<BR>
14,096.015d@004_1393	sa vimānena divyena yāti śakrapuraṃ naraḥ<BR>
14,096.015d@004_1394	daśakoṭisahasrāṇi krīḍitvāpsarasāṃ gaṇaiḥ<BR>
14,096.015d@004_1395	iha mānuṣyake loke brāhmaṇo vedavid bhavet<BR>
14,096.015d@004_1396	caturthakālaṃ yo bhuṅkte brahmacārī jitendriyaḥ<BR>
14,096.015d@004_1397	vartate caikavarṣaṃ tu tasya puṇyaphalaṃ śṛṇu<BR>
14,096.015d@004_1398	citrabarhiṇayuktena vicitradhvajaśobhinā<BR>
14,096.015d@004_1399	yāti yānena divyena sa mahendrapuraṃ naraḥ<BR>
14,096.015d@004_1400	akṛśābhir varastrībhiḥ sevyamāno yathāsukham<BR>
14,096.015d@004_1401	tato dvādaśakoṭiṃ sa samāḥ samyak pramodate<BR>
14,096.015d@004_1402	śakralokāvatīrṇaś ca loke cāsmin narādhipa<BR>
14,096.015d@004_1403	bhaved vai brāhmaṇo vidvān kṣamāvān vedapāragaḥ<BR>
14,096.015d@004_1404	ṣaṣṭhakāle tu yo 'śnāti varṣam ekam akalmaṣaḥ<BR>
14,096.015d@004_1405	brahmacaryavratair yuktaḥ śuciḥ krodhavivarjitaḥ<BR>
14,096.015d@004_1406	tapoyuktasya tasyātha śṛṇuṣva phalam uttamam<BR>
14,096.015d@004_1407	atyādityaprakāśena vimānenārkasaṃnibhaḥ<BR>
14,096.015d@004_1408	sa yāti mama lokān vai divyanārīniṣevitaḥ<BR>
14,096.015d@004_1409	tatra sādhyair marudbhiś ca pūjyamāno yathāsukham<BR>
14,096.015d@004_1410	paśyann eva sadā māṃ tu krīḍaty apsarasāṃ gaṇaiḥ<BR>
14,096.015d@004_1411	pakṣopavāsaṃ yaś cāpi kurute madgatātmanā<BR>
14,096.015d@004_1412	samāpte tu vrate tasmiṃs tarpayec chrotriyān dvijān<BR>
14,096.015d@004_1413	so 'pi gacchati divyena vimānena mahātapāḥ<BR>
14,096.015d@004_1414	dyotayan prabhayā vyoma mama lokaṃ prapadyate<BR>
14,096.015d@004_1415	sa tatra modate kāmaṃ kāmarūpī yathāsukham<BR>
14,096.015d@004_1416	triṃśatkoṭisamā rājan krīḍitvā tatra devavat<BR>
14,096.015d@004_1417	iha mānuṣyake loke pūjanīyo dvijo bhavet<BR>
14,096.015d@004_1418	trayāṇām api vedānāṃ sāṅgānāṃ pārago bhavet<BR>
14,096.015d@004_1419	yaś ca māsopavāsaṃ vai kurute madgatātmanā<BR>
14,096.015d@004_1420	jitendriyo jitakrodho jitadhīḥ snānatatparaḥ<BR>
14,096.015d@004_1421	samāpte niyame tatra bhojayitvā dvijottamān<BR>
14,096.015d@004_1422	dakṣiṇāṃ ca tato dadyāt prahṛṣṭenāntarātmanā<BR>
14,096.015d@004_1423	sa gacchati mahātejā brahmalokam anuttamam<BR>
14,096.015d@004_1424	siṃhayuktena yānena divyastrīgaṇasevitaḥ<BR>
14,096.015d@004_1425	sa tatra brahmaṇo loke divyarṣigaṇasevitaḥ<BR>
14,096.015d@004_1426	śatakoṭisamā rājan yathākāmaṃ pramodate<BR>
14,096.015d@004_1427	tataḥ kālāvatīrṇaś ca so 'smiṃl loke dvijo bhavet<BR>
14,096.015d@004_1428	ṣaḍaṅgavic caturvedī triṃśaj janmāny arogavān<BR>
14,096.015d@004_1429	yas tyaktvā sarvakarmāṇi śuciḥ krodhavivarjitaḥ<BR>
14,096.015d@004_1430	mahāprasthānam ekāgro yāti madgatamānasaḥ<BR>
14,096.015d@004_1431	sa gacched indrasadanaṃ vimānena mahātapāḥ<BR>
14,096.015d@004_1432	mahāmaṇivicitreṇa sauvarṇena virājatā<BR>
14,096.015d@004_1433	śatakoṭisamās tatra surādhipatipūjitaḥ<BR>
14,096.015d@004_1434	nākapṛṣṭhe nivasati divyastrīgaṇasevitaḥ<BR>
14,096.015d@004_1435	śakralokāvatīrṇaś ca mānuṣeṣūpajāyate<BR>
14,096.015d@004_1436	rājñāṃ rājā mahātejāḥ sarvalokārcitaḥ prabhuḥ<BR>
14,096.015d@004_1437	prāyopaveśaṃ yaś cāpi kurute madgatātmanā<BR>
14,096.015d@004_1438	namo brahmaṇyadevāyety uktvā mantraṃ samāhitaḥ<BR>
14,096.015d@004_1439	antaḥsvastho jitakrodhas tasya puṇyaphalaṃ śṛṇu<BR>
14,096.015d@004_1440	kāmagaḥ kāmarūpī ca bālasūryasamaprabhaḥ<BR>
14,096.015d@004_1441	sa vimānena divyena yāti lokān anāmayān<BR>
14,096.015d@004_1442	svargāt svargaṃ mahātejā gatvā caiva yathāsukham<BR>
14,096.015d@004_1443	mama lokeṣu ramate yāvad ābhūtasaṃplavam<BR>
14,096.015d@004_1444	agnipraveśaṃ yaś cāpi kurute madgatātmanā<BR>
14,096.015d@004_1445	so 'pi yānena divyena mama lokaṃ prapadyate<BR>
14,096.015d@004_1446	tataḥ sarvaguṇopetaḥ paśyann api sa māṃ sadā<BR>
14,096.015d@004_1447	triṃśatkoṭisamā rājan modate mama saṃnidhau<BR>
14,096.015d@004_1448	tato 'vatīrṇaḥ kālena vedavid brāhmaṇo bhavet<BR>
14,096.015d@004_1449	karṣaṇaṃ sādhayan yas tu māṃ prasannaḥ śucivrataḥ<BR>
14,096.015d@004_1450	namo brahmaṇyadevāyety etaṃ mantram udāharan<BR>
14,096.015d@004_1451	bālasūryaprakāśena vimānena virājatā<BR>
14,096.015d@004_1452	mama lokaṃ samāsādya ṣaṭkoṭiṃ tu pramodate<BR>
14,096.015d@004_1453	mama lokāvatīrṇaś ca so 'smiṃl loke nṛpo bhavet<BR>
14,096.015d@004_1454	niveśayati manmūrtyā ātmānaṃ madgataḥ śuciḥ<BR>
14,096.015d@004_1455	rudradakṣiṇamūrtyāṃ vā caturdaśyāṃ viśeṣataḥ<BR>
14,096.015d@004_1456	siddhair brahmarṣibhiś caiva devalokaiś ca pūjitaḥ<BR>
14,096.015d@004_1457	gandharvair bhūtasaṃghaiś ca gīyamāno mahātapāḥ<BR>
14,096.015d@004_1458	praviśet sa mahātejā māṃ vā śaṃkaram eva vā<BR>
14,096.015d@004_1459	tasyāpunarbhavaṃ (sic) rājan nātra kāryā vicāraṇā<BR>
14,096.015d@004_1460	gokṛte strīkṛte caiva guruviprakṛte 'pi vā<BR>
14,096.015d@004_1461	hanyante ye tu rājendra śakralokaṃ vrajanti te<BR>
14,096.015d@004_1462	tatra jāmbūnadamaye vimāne kāmagāmini<BR>
14,096.015d@004_1463	manvantaraṃ pramodante divyanārīniṣevitāḥ<BR>
14,096.015d@004_1464	āśrutasyāpradānena dattasya haraṇena ca<BR>
14,096.015d@004_1465	janmaprabhṛti yad dattaṃ sarvaṃ naśyati bhārata<BR>
14,096.015d@004_1466	nāgopradās tatra payaḥ pibanti<BR>
14,096.015d@004_1467	nābhūmidā bhūmim athāśnuvanti<BR>
14,096.015d@004_1468	yān yān kāmān brāhmaṇebhyo dadāti<BR>
14,096.015d@004_1469	tāṃs tān kāmān svargaloke ca bhuṅkte<BR>
14,096.015d@004_1470	yad yad iṣṭatamaṃ dravyaṃ nyāyenopārjitaṃ ca yat<BR>
14,096.015d@004_1471	tat tad guṇavate deyaṃ tad evākṣayam icchatā<BR>
14,096.015d@004_1472	anupoṣya trirātrāṇi tīrthāny anabhigamya ca<BR>
14,096.015d@004_1473	adattvā kāñcanaṃ gāṃ ca daridro nāma jāyate<BR>
14,096.015d@004_1474	dānaṃ yat tat phalaṃ naiti śrotriyāya na dīyate<BR>
14,096.015d@004_1475	śrotriyā yatra nāśnanti na devās tatra bhuñjate<BR>
14,096.015d@004_1476	śrotriyebhyaḥ paraṃ nāsti paramaṃ daivataṃ mahat<BR>
14,096.015d@004_1477	nidhānaṃ cāpi rājendra tasmāc chrotriyabhojanāt<BR>
14,096.015d@004_1477	yudhiṣṭhira uvāca<BR>
14,096.015d@004_1478	viprayoge śarīrasya sendriyasya viśeṣataḥ<BR>
14,096.015d@004_1479	bhagavān uvāca<BR>
14,096.015d@004_1479	antarā vartamānasya gatiḥ prāṇasya kīdṛśī<BR>
14,096.015d@004_1480	śubhāśubhakṛtaṃ sarvaṃ prāpnotīha phalaṃ naraḥ<BR>
14,096.015d@004_1481	na tu sarvasya bhūtasya pañcatvaṃ vāpi vidyate<BR>
14,096.015d@004_1482	pañcatvaṃ pāṇḍavaśreṣṭha bhūribhūtikaraṃ nṛṇām<BR>
14,096.015d@004_1483	teṣāṃ pañca mahāyajñān ye kurvanti dvijottamāḥ<BR>
14,096.015d@004_1484	pañcatvaṃ pañcabhir bhūtair viyogaṃ saṃpracakṣate<BR>
14,096.015d@004_1485	na jāyate na mriyate puruṣaḥ śāśvataḥ sadā<BR>
14,096.015d@004_1486	prāyeṇa maraṇaṃ nāma pāpinām eva pāṇḍava<BR>
14,096.015d@004_1487	yeṣāṃ tu na gatiḥ puṇyā teṣāṃ maraṇam ucyate<BR>
14,096.015d@004_1488	prāyeṇākṛtakṛtyās tu mṛtyor udvijate janaḥ<BR>
14,096.015d@004_1489	kṛtakṛtyāḥ pratīkṣante mṛtyuṃ priyam ivātithim<BR>
14,096.015d@004_1489	yudhiṣṭhira uvāca<BR>
14,096.015d@004_1490	pañca yajñāḥ kathaṃ deva kriyante 'tra dvijātibhiḥ<BR>
14,096.015d@004_1491	bhagavān uvāca<BR>
14,096.015d@004_1491	teṣāṃ nāma ca deveśa vaktum arhasy aśeṣataḥ<BR>
14,096.015d@004_1492	śṛṇu pañca mahāyajñān kīrtyamānān yudhiṣṭhira<BR>
14,096.015d@004_1493	yair eva brahmasālokyaṃ labhyate gṛhamedhinā<BR>
14,096.015d@004_1494	ṛṣiyajñaṃ brahmayajñaṃ bhūtayajñaṃ ca pārthiva<BR>
14,096.015d@004_1495	nṛyajñaṃ pitṛyajñaṃ ca pañca yajñān pracakṣate<BR>
14,096.015d@004_1496	tarpaṇaṃ ṛṣiyajñaṃ syāt svādhyāyo brahmayajñakaḥ<BR>
14,096.015d@004_1497	bhūtayajño balir yajño nṛyajño 'tithipūjanam<BR>
14,096.015d@004_1498	pitṝn uddiśya yat karma pitṛyajñaḥ prakīrtitaḥ<BR>
14,096.015d@004_1499	hutaṃ cāpy ahutaṃ caiva tathā prahutam eva ca<BR>
14,096.015d@004_1500	prāśitaṃ balidānaṃ ca pākayajñān pracakṣate<BR>
14,096.015d@004_1501	vaiśvadevādayo homā hutam ity ucyate budhaiḥ<BR>
14,096.015d@004_1502	ahutaṃ ca bhaved dattaṃ prahutaṃ brāhmaṇāśitam<BR>
14,096.015d@004_1503	prāṇāgnihotrahomaṃ ca prāśitaṃ vidhivad viduḥ<BR>
14,096.015d@004_1504	balikarma ca rājendra pākayajñāḥ prakīrtitāḥ<BR>
14,096.015d@004_1505	ke cit pañca mahāyajñān pākayajñān pracakṣate<BR>
14,096.015d@004_1506	apare brahmayajñādīn mahāyajñavido viduḥ<BR>
14,096.015d@004_1507	sarva ete mahāyajñāḥ sarvathā parikīrtitāḥ<BR>
14,096.015d@004_1508	bubhukṣitān brāhmaṇāṃs tu yathāśakti na hāpayet<BR>
14,096.015d@004_1509	ahany ahani ye tv etān akṛtvā bhuñjate svayam<BR>
14,096.015d@004_1510	kevalaṃ malam aśnanti te narā na ca saṃśayaḥ<BR>
14,096.015d@004_1511	tasmāt snātvā dvijo vidvān kuryād etān dine dine<BR>
14,096.015d@004_1512	yudhiṣṭhira uvāca<BR>
14,096.015d@004_1512	ato 'nyathā tu bhuñjan vai prāyaścittīyate dvijaḥ<BR>
14,096.015d@004_1513	devadeva namas te 'stu tvadbhaktasya janārdana<BR>
14,096.015d@004_1514	bhagavān uvāca<BR>
14,096.015d@004_1514	vaktum arhasi deveśa snānasya ca vidhiṃ mama<BR>
14,096.015d@004_1515	śṛṇu pāṇḍava tat sarvaṃ pavitraṃ pāpanāśanam<BR>
14,096.015d@004_1516	snātvā yena vidhānena mucyante kilbiṣād dvijāḥ<BR>
14,096.015d@004_1517	mṛdaṃ ca gomayaṃ caiva tilān darbhāṃs tathaiva ca<BR>
14,096.015d@004_1518	puṣpāṇy api yathānyāyam ādāya tu jalaṃ vrajet<BR>
14,096.015d@004_1519	nadyāṃ satyāṃ na ca snāyād anyatra dvijasattama<BR>
14,096.015d@004_1520	sati prabhūte payasi nālpe snāyāt kadā cana<BR>
14,096.015d@004_1521	gatvodakasamīpaṃ tu śucau deśe manohare<BR>
14,096.015d@004_1522	tato mṛdgomayādīni tatra prokṣya vinikṣipet<BR>
14,096.015d@004_1523	bahiḥ prakṣālya pādau ca dvir ācamya prayatnataḥ<BR>
14,096.015d@004_1524	pradakṣiṇaṃ samāvṛtya namaskuryāt tu taj jalam<BR>
14,096.015d@004_1525	na ca prakṣālayet tīrtham adbhir vidvān kadā cana<BR>
14,096.015d@004_1526	na ca pādena vā hanyād dhastenānyena taj jalam<BR>
14,096.015d@004_1527	sarvadevamayā hy āpo manmayāḥ pāṇḍunandana<BR>
14,096.015d@004_1528	tasmāt tās tu na hantavyās tv adbhiḥ prakṣālayet sthalam<BR>
14,096.015d@004_1529	kevalaṃ prathamaṃ majjen nāṅgāni vimṛjed budhaḥ<BR>
14,096.015d@004_1530	tat tu tīrthaṃ samāsādya kuryād ācamanaṃ punaḥ<BR>
14,096.015d@004_1531	gokarṇākṛtivat kṛtvā karaṃ triḥ prapibej jalam<BR>
14,096.015d@004_1532	dvis tat parimṛjed vaktraṃ pādāv abhyukṣya cātmanaḥ<BR>
14,096.015d@004_1533	śīrṣaṇyāṃs tu tataḥ prāṇān sakṛd eva tu saṃspṛśet<BR>
14,096.015d@004_1534	bāhū dvau ca tataḥ spṛṣṭvā hṛdayaṃ nābhim eva ca<BR>
14,096.015d@004_1535	pratyaṅgam udakaṃ spṛṣṭvā mūrdhānaṃ tu punaḥ spṛśet<BR>
14,096.015d@004_1536	āpaḥ punāntv ity uktvā ca punar ācamanaṃ caret<BR>
14,096.015d@004_1537	soṃkārā vyāhṛtīr vāpi sadasaspatim ity ṛcam<BR>
14,096.015d@004_1538	ācamya mṛttikāḥ paścāt tridhā kṛtvā samālabhet<BR>
14,096.015d@004_1539	ṛcedaṃ viṣṇur ity aṅgam uttamādhamamadhyamam<BR>
14,096.015d@004_1540	ālabhya vāruṇaiḥ sūktair namaskṛtya jalaṃ tataḥ<BR>
14,096.015d@004_1541	sravantī cet pratisrotaḥ pratyarkaṃ cānyavāriṣu<BR>
14,096.015d@004_1542	majjed om ity udāhṛtya na ca prakṣobhayej jalam<BR>
14,096.015d@004_1543	gomayaṃ ca tridhā kṛtvā jale pūrvaṃ samālabhet<BR>
14,096.015d@004_1544	savyāhṛtiṃ sapraṇavāṃ gāyatrīṃ ca japet punaḥ<BR>
14,096.015d@004_1545	punar ācamanaṃ kṛtvā madgatenāntarātmanā<BR>
14,096.015d@004_1546	āpo hi ṣṭheti tisṛbhir darbhapūtena vāriṇā<BR>
14,096.015d@004_1547	tathā tarat samandībhiḥ siñcec catasṛbhiḥ kramāt<BR>
14,096.015d@004_1548	gosūktenāśvasūktena śuddhavargeṇa cāpy atha<BR>
14,096.015d@004_1549	vaiṣṇavair vāruṇaiḥ sūktaiḥ sāvitrair indradevataiḥ<BR>
14,096.015d@004_1550	vāmadevena cātmānam anyair manmayasāmabhiḥ<BR>
14,096.015d@004_1551	sthitvāntaḥsalile sūktaṃ japed vācāghamarṣaṇam<BR>
14,096.015d@004_1552	savyāhṛtiṃ sapraṇavāṃ gāyatrīṃ vā tato japet<BR>
14,096.015d@004_1553	ā śvāsamokṣāt praṇavaṃ japed vā mām anusmaran<BR>
14,096.015d@004_1554	utplutya tīrtham āsādya dhaute śukle ca vāsasī<BR>
14,096.015d@004_1555	śuddhe cācchādayet kakṣe na kuryāt paripāśake<BR>
14,096.015d@004_1556	pāśe nibaddhakakṣyo yat kurute karma vaidikam<BR>
14,096.015d@004_1557	rākṣasā dānavā daityās tad vilumpanti harṣitāḥ<BR>
14,096.015d@004_1558	tasmāt sarvaprayatnena kakṣyāṃ pāśe na dhārayet<BR>
14,096.015d@004_1559	tataḥ prakṣālya pādau ca hastau caiva mṛdā śanaiḥ<BR>
14,096.015d@004_1560	ācamya punar ācāmet tataḥ sāvitriyā dvijaḥ<BR>
14,096.015d@004_1561	jale jalagataḥ śuddhaḥ sthala eva sthale sthitaḥ<BR>
14,096.015d@004_1562	ubhayatra sthitas tasmād ācāmed ātmaśuddhaye<BR>
14,096.015d@004_1563	darbheṣu darbhapāṇiḥ san prāṅmukhaḥ susamāhitaḥ<BR>
14,096.015d@004_1564	prāṇāyāmāṃs tataḥ kuryān madgatenāntarātmanā<BR>
14,096.015d@004_1565	sahasrakṛtvaḥ sāvitrīṃ śatakṛtvas tu vā japet<BR>
14,096.015d@004_1566	samāpte tu jape tasmin sāvitryā cābhimantrya ca<BR>
14,096.015d@004_1567	mandehānāṃ vināśāya rakṣasāṃ vikṣipej jalam<BR>
14,096.015d@004_1568	udvargo 'sīty athācāntaḥ prāyaścittajalaṃ kṣipet<BR>
14,096.015d@004_1569	athādāya sapuṣpāṇi toyāny añjalinā dvijaḥ<BR>
14,096.015d@004_1570	prakṣipya pratisūryaṃ ca vyomamudrāṃ prakalpayet<BR>
14,096.015d@004_1571	tato dvādaśakṛtvas tu sūryasyaikākṣaraṃ japet<BR>
14,096.015d@004_1572	tataḥ ṣaḍakṣarādīni ṣaṭkṛtvaḥ parivartayet<BR>
14,096.015d@004_1573	pradakṣiṇaṃ parāmṛśya mudrayā svamukhaṃ tayā<BR>
14,096.015d@004_1574	ūrdhvabāhus tato bhūtvā sūryam īkṣet samāhitaḥ<BR>
14,096.015d@004_1575	tanmaṇḍalasthaṃ māṃ dhyāyet tejomūrtiṃ caturbhujam<BR>
14,096.015d@004_1576	ud u tyaṃ ca japen mantraṃ citraṃ taccakṣur ity api<BR>
14,096.015d@004_1577	sāvitrīṃ ca yathāśakti japtvā sūktaṃ ca māmakam<BR>
14,096.015d@004_1578	manmayāni ca sāmāni puruṣavratam eva ca<BR>
14,096.015d@004_1579	tataś cālokayed arkaṃ haṃsaḥ śuciṣad ity ṛcā<BR>
14,096.015d@004_1580	pradakṣiṇaṃ samāvṛtya namaskṛtya divākaram<BR>
14,096.015d@004_1581	tatas tu tarpayed adbhiḥ brahmāṇaṃ māṃ ca śaṃkaram<BR>
14,096.015d@004_1582	prajāpatiṃ ca devāṃś ca tathā devamunīn api<BR>
14,096.015d@004_1583	sāṅgān api tathā vedān itihāsān kratūṃs tathā<BR>
14,096.015d@004_1584	purāṇāni ca divyāni kulāny apsarasāṃ tathā<BR>
14,096.015d@004_1585	ṛtūn saṃvatsarāṃś caiva kalākāṣṭhāntakaṃ tathā<BR>
14,096.015d@004_1586	bhūtagrāmāṃś ca bhūtāni saritaḥ sāgarāṃs tathā<BR>
14,096.015d@004_1587	śailāñ śailasthitān devān oṣadhīḥ savanaspatīḥ<BR>
14,096.015d@004_1588	tarpayed upavītī tu pratyekaṃ tṛpyatām iti<BR>
14,096.015d@004_1589	anvārabhya ca savyena pāṇinā dakṣiṇena tu<BR>
14,096.015d@004_1590	nivītī tarpayet paścād ṛṣīn mantrakṛtas tathā<BR>
14,096.015d@004_1591	marīcyādīn ṛṣīṃś caiva nāradāntān samāhitaḥ<BR>
14,096.015d@004_1592	prācīnāvīty athaitāṃs tu tarpayed devatāḥ pitṝn<BR>
14,096.015d@004_1593	tatas tu kavyavāḍ agniṃ somaṃ vaivasvataṃ tathā<BR>
14,096.015d@004_1594	tataś cāryamaṇaṃ cāpi agniṣv āttāṃs tathaiva ca<BR>
14,096.015d@004_1595	somapāṃś caiva darbhais tu satilair eva vāribhiḥ<BR>
14,096.015d@004_1596	tṛpyadhvam iti paścāt tu svapitṝṃs tarpayet tataḥ<BR>
14,096.015d@004_1597	pitṝn pitāmahāṃś caiva tathaiva prapitāmahān<BR>
14,096.015d@004_1598	pitāmahīṃ tathā cāpi tathaiva prapitāmahīm<BR>
14,096.015d@004_1599	tathā pitṛṣvasṝś caiva mātṛṣvasṝs tathaiva ca<BR>
14,096.015d@004_1600	mātaraṃ cātmanaś caiva tathā mātāmahīm api<BR>
14,096.015d@004_1601	mātur mātāmahīṃ caiva gurum ācāryam eva ca<BR>
14,096.015d@004_1602	upādhyāyān sakhīn bandhūñ śiṣyartvigjñātiputrakān<BR>
14,096.015d@004_1603	pramītān ānṛśaṃsyārthaṃ tarpayet tān amatsaraḥ<BR>
14,096.015d@004_1604	tarpayitvā tathācamya snānavastraṃ prapīḍayet<BR>
14,096.015d@004_1605	vṛddhiṃ bhṛtyajanasyāhuḥ snātakānāṃ ca tadvidaḥ<BR>
14,096.015d@004_1606	atarpayitvā tān pūrvaṃ snānavastraṃ na pīḍayet<BR>
14,096.015d@004_1607	pīḍayec cet purā mohād devāḥ sarṣigaṇās tathā<BR>
14,096.015d@004_1608	pitaras tu nirāśāś ca śaptvā yānti yathāgatam<BR>
14,096.015d@004_1609	prakṣālya tu mṛdā pādāv ācamya prayataḥ punaḥ<BR>
14,096.015d@004_1610	darbheṣu darbhapāṇiḥ san svādhyāyaṃ tu samārabhet<BR>
14,096.015d@004_1611	vedam ādau samārabhya tatopari padakramān<BR>
14,096.015d@004_1612	yad adhīte svayaṃ śaktyā tat svādhyāyaṃ pracakṣate<BR>
14,096.015d@004_1613	ṛcaṃ vātha yajur vāpi sāmagāthām athāpi vā<BR>
14,096.015d@004_1614	itihāsapurāṇāni yathāśakti na hāpayet<BR>
14,096.015d@004_1615	utthāya ca namaskṛtvā diśo digdevatā api<BR>
14,096.015d@004_1616	brahmāṇaṃ ca tataś cāgniṃ pṛthivīm oṣadhīs tathā<BR>
14,096.015d@004_1617	vācaṃ vācaspatiṃ caiva māṃ caiva saritas tathā<BR>
14,096.015d@004_1618	namaskṛtvā tathādbhis tu praṇavādi ca pūjayet<BR>
14,096.015d@004_1619	tato namo 'dbhya ity uktvā namaskuryāt tu taj jalam<BR>
14,096.015d@004_1620	ghṛṇiḥ sūryas tathādityas tān praṇamya svamūrdhani<BR>
14,096.015d@004_1621	tatas tv ālokayann arkaṃ praṇavena samāhitaḥ<BR>
14,096.015d@004_1622	yudhiṣṭhira uvāca<BR>
14,096.015d@004_1622	tato mām arcayet puṣpair matpriyair eva nityaśaḥ<BR>
14,096.015d@004_1623	tvatpriyāṇi prasūnāni tvadadhiṣṭhāni mādhava<BR>
14,096.015d@004_1624	bhagavān uvāca<BR>
14,096.015d@004_1624	sarvāṇy ācakṣva deveśa tvadbhaktasya mamācyuta<BR>
14,096.015d@004_1625	śṛṇuṣvāvahito rājan puṣpāṇi prītikṛnti me<BR>
14,096.015d@004_1626	kumudaṃ karavīraṃ ca caṇakaṃ campakaṃ tathā<BR>
14,096.015d@004_1627	mallikājātipuṣpaṃ ca nandyāvartaṃ ca nandikam<BR>
14,096.015d@004_1628	palāśapuṣpapatrāṇi dūrvā bhṛṅgakam eva ca<BR>
14,096.015d@004_1629	vanamālā ca rājendra matpriyāṇi viśeṣataḥ<BR>
14,096.015d@004_1630	sarveṣām api puṣpāṇāṃ sahasraguṇam utpalam<BR>
14,096.015d@004_1631	tasmāt padmaṃ tathā rājan padmāt tu śatapatrakam<BR>
14,096.015d@004_1632	tasmāt sahasrapatraṃ tu puṇḍarīkaṃ tataḥ param<BR>
14,096.015d@004_1633	puṇḍarīkasahasrāt tu tulasī guṇato 'dhikā<BR>
14,096.015d@004_1634	bakapuṣpaṃ tatas tasmāt sauvarṇaṃ tu tato 'dhikam<BR>
14,096.015d@004_1635	sauvarṇāt tu prasūnāc ca matpriyaṃ nāsti pāṇḍava<BR>
14,096.015d@004_1636	puṣpālābhe tulasyāstu patrair mām arcayed budhaḥ<BR>
14,096.015d@004_1637	patrālābhe tu śākhābhiḥ śākhālābhe śiphāphalaiḥ<BR>
14,096.015d@004_1638	śiphālābhe mṛdā tatra bhaktimān arcayed budhaḥ<BR>
14,096.015d@004_1639	varjanīyāni puṣpāṇi śṛṇu rājan samāhitaḥ<BR>
14,096.015d@004_1640	kiṅkiṇī munipuṣpaṃ ca duttūraṃ pāṭalaṃ tathā<BR>
14,096.015d@004_1641	tathātimuktakaṃ caiva puṃnāgaṃ naktamālikā<BR>
14,096.015d@004_1642	yaudhikaṃ kṣīrikāpuṣpaṃ nirguṇḍī lāṅgalī japā<BR>
14,096.015d@004_1643	karṇikāraṃ tathāśokaṃ śalmalīpuṣpam eva ca<BR>
14,096.015d@004_1644	kakubhāḥ kovidārāś ca vaibhītakam athāpi vā<BR>
14,096.015d@004_1645	kuraṇṭakaprasūnāṃ ca tilvakaṃ lāṅgalī tathā<BR>
14,096.015d@004_1646	aṅkolaṃ girikarṇī ca nīlāny eva ca sarvaśaḥ<BR>
14,096.015d@004_1647	ekavarṇāni cānyāni sarvāṇy eva vivarjayet<BR>
14,096.015d@004_1648	arkapuṣpāṇi varjyāni cārkapatrasthitāni ca<BR>
14,096.015d@004_1649	vyāghātapicumandāni sarvāṇy eva vivarjayet<BR>
14,096.015d@004_1650	anyais tu śuklapatrais tu gandhavadbhir narādhipa<BR>
14,096.015d@004_1651	yudhiṣṭhira uvāca<BR>
14,096.015d@004_1651	avarjyais tair yathālābhaṃ madbhakto māṃ samarcayet<BR>
14,096.015d@004_1652	kathaṃ tvam arcanīyo 'si mūrtayaḥ kīdṛśās tu te<BR>
14,096.015d@004_1653	vaikhānasāḥ kathaṃ brūyuḥ kathaṃ vā pāñcarātrikāḥ<BR>
14,096.015d@004_1653	bhagavān uvāca<BR>
14,096.015d@004_1654	śṛṇu pāṇḍava tat sarvam arcanākramam ātmanaḥ<BR>
14,096.015d@004_1655	sthaṇḍile padmakaṃ kṛtvā cāṣṭapatraṃ sakarṇikam<BR>
14,096.015d@004_1656	aṣṭākṣaravidhānena hy atha vā dvādaśākṣaraiḥ<BR>
14,096.015d@004_1657	vaidikair atha vā mantrair mama sūktena vā punaḥ<BR>
14,096.015d@004_1658	sthāpitaṃ māṃ tatas tasminn arcayitvā vicakṣaṇaḥ<BR>
14,096.015d@004_1659	puruṣaṃ ca tataḥ satyam acyutaṃ ca yudhiṣṭhira<BR>
14,096.015d@004_1660	aniruddhaṃ ca māṃ prāhur vaikhānasavido janāḥ<BR>
14,096.015d@004_1661	anye tv evaṃ vijānanti māṃ rājan pāñcarātrikāḥ<BR>
14,096.015d@004_1662	vāsudevaṃ ca rājendra saṃkarṣaṇam athāpi vā<BR>
14,096.015d@004_1663	pradyumnaṃ cāniruddhaṃ ca caturmūrtiṃ pracakṣate<BR>
14,096.015d@004_1664	etāś cānyāś ca rājendra saṃjñābhedena mūrtayaḥ<BR>
14,096.015d@004_1665	yudhiṣṭhira uvāca<BR>
14,096.015d@004_1665	viddhy anarthāntarā eva mām evaṃ cārcayed budhaḥ<BR>
14,096.015d@004_1666	tvadbhaktāḥ kīdṛśā deva kāni teṣāṃ vratāni ca<BR>
14,096.015d@004_1667	bhagavān uvāca<BR>
14,096.015d@004_1667	etat kathaya deveśa tvadbhaktasya mamācyuta<BR>
14,096.015d@004_1668	ananyadevatābhaktā ye madbhaktajanapriyāḥ<BR>
14,096.015d@004_1669	mām eva śaraṇaṃ prāptās te madbhaktāḥ prakīrtitāḥ<BR>
14,096.015d@004_1670	svargāṇy api yaśasyāni matpriyāṇi viśeṣataḥ<BR>
14,096.015d@004_1671	madbhaktaḥ pāṇḍavaśreṣṭha vratānīmāni dhārayet<BR>
14,096.015d@004_1672	nānyad ācchādayed vastraṃ madbhakto jalatāraṇe<BR>
14,096.015d@004_1673	svasthas tu na divā svapyān madhumāṃsāni varjayet<BR>
14,096.015d@004_1674	pradakṣiṇaṃ vrajed viprān gām aśvatthaṃ hutāśanam<BR>
14,096.015d@004_1675	na dhāvet patite varṣe nāgrabhikṣāṃ ca lopayet<BR>
14,096.015d@004_1676	pratyakṣalavaṇaṃ nādyāt saubhañjanakagṛñjanau<BR>
14,096.015d@004_1677	grāsamuṣṭiṃ gave dadyād dhānyāmlaṃ caiva varjayet<BR>
14,096.015d@004_1678	tathā paryuṣitaṃ cāpi pakvaṃ parigṛhāgatam<BR>
14,096.015d@004_1679	aniveditaṃ ca yad dravyaṃ tat prayatnena varjayet<BR>
14,096.015d@004_1680	vibhītakakarañjānāṃ chāyāṃ dūraṃ vivarjayet<BR>
14,096.015d@004_1681	vipradevaparīvādaṃ na vadet pīḍito 'pi san<BR>
14,096.015d@004_1682	sāttvikā rājasāś cāpi tāmasāś cāpi pāṇḍava<BR>
14,096.015d@004_1683	mām arcayanti madbhaktās teṣām īdṛgvidhā gatiḥ<BR>
14,096.015d@004_1684	tāmasās timiraṃ yānti rājasā raja eva tat<BR>
14,096.015d@004_1685	sāttvikāḥ sattvasaṃpannāḥ sattvam eva prayānti te<BR>
14,096.015d@004_1686	ye siddhāḥ santi sāṃkhyena yogasattvabalena ca<BR>
14,096.015d@004_1687	nabhasādityacandrābhyāṃ paśyanti padavistaram<BR>
14,096.015d@004_1688	ekastambhe navadvāre tristhūṇe pañcadhātuke<BR>
14,096.015d@004_1689	etasmin dehanagare rājasas tu sadā bhavet<BR>
14,096.015d@004_1690	udite savitary asya kriyāyuktasya dhīmataḥ<BR>
14,096.015d@004_1691	caturvedavidaś cāpi dehe ṣaḍ vṛṣalāḥ smṛtāḥ<BR>
14,096.015d@004_1692	kṣatriyāḥ sapta vijñeyā vaiśyās tv aṣṭau prakīrtitāḥ<BR>
14,096.015d@004_1693	niyatāḥ pāṇḍavaśreṣṭha śūdrāṇām ekaviṃśatiḥ<BR>
14,096.015d@004_1694	kāmaḥ krodhaś ca lobhaś ca mohaś ca mada eva ca<BR>
14,096.015d@004_1695	mahāmohaś ca ity ete dehe ṣaḍ vṛṣalāḥ smṛtāḥ<BR>
14,096.015d@004_1696	garvaḥ stambho hy ahaṃkāra īrṣyā ca droha eva ca<BR>
14,096.015d@004_1697	pāruṣyaṃ krūratā ceti saptaite kṣatriyāḥ smṛtāḥ<BR>
14,096.015d@004_1698	tīkṣṇatā nikṛtir māyā śāṭhyaṃ ḍambho hy anārjavam<BR>
14,096.015d@004_1699	paiśunyam anṛtaṃ caiva vaiśyās tv aṣṭau prakīrtitāḥ<BR>
14,096.015d@004_1700	tṛṣṇā bubhukṣā nidrā ca ālasyaṃ cāghṛṇādayā<BR>
14,096.015d@004_1701	ādhiś cāpi vivādaś ca pramādo hīnasattvatā<BR>
14,096.015d@004_1702	bhayaṃ viklabatā jāḍyaṃ pāpakaṃ manyur eva ca<BR>
14,096.015d@004_1703	āśā cāśraddadhānatvam anavasthāpy ayantraṇam<BR>
14,096.015d@004_1704	āśaucaṃ malinatvaṃ ca śūdrā hy ete prakīrtitāḥ<BR>
14,096.015d@004_1705	yasminn ete na dṛśyante sa vai brāhmaṇa ucyate<BR>
14,096.015d@004_1706	yeṣu yeṣu hi bhāveṣu yatkālaṃ vartate dvijaḥ<BR>
14,096.015d@004_1707	tattatkālaṃ sa vijñeyaḥ brāhmaṇo jñānadurbalaḥ<BR>
14,096.015d@004_1708	prāṇān āyamya yatkālaṃ yena māṃ cāpi cintayet<BR>
14,096.015d@004_1709	tatkāle vai dvijo jñeyaḥ śeṣakālo hy athetaraḥ<BR>
14,096.015d@004_1710	tasmāt tu sāttviko bhūtvā śuciḥ krodhavivarjitaḥ<BR>
14,096.015d@004_1711	mām arcayet tu satataṃ matpriyatvaṃ yad icchati<BR>
14,096.015d@004_1712	alolajihvaḥ samupasthito dhṛtir<BR>
14,096.015d@004_1713	nidhāya cakṣur yugamātram eva ca<BR>
14,096.015d@004_1714	manaś ca vācaṃ ca nigṛhya cañcalaṃ<BR>
14,096.015d@004_1715	bhayān nivṛtto mama bhakta ucyate<BR>
14,096.015d@004_1716	īdṛśādhyātmino ye tu brāhmaṇā niyatendriyāḥ<BR>
14,096.015d@004_1717	teṣāṃ śrāddheṣu tṛpyanti tena tṛptāḥ pitāmahāḥ<BR>
14,096.015d@004_1718	dharmo jayati nādharmaḥ satyaṃ jayati nānṛtam<BR>
14,096.015d@004_1719	kṣamā jayati na krodhaḥ kṣamāvān brāhmaṇo bhavet<BR>
14,096.015d@004_1719	vaiśaṃpāyana uvāca<BR>
14,096.015d@004_1720	dānapuṇyaphalaṃ śrutvā tapaḥ puṇyaphalāni ca<BR>
14,096.015d@004_1721	dharmaputraḥ prahṛṣṭātmā keśavaṃ punar abravīt<BR>
14,096.015d@004_1722	yā caiṣā kapilā deva pūrvam utpāditā vibho<BR>
14,096.015d@004_1723	homadhenuḥ sadā puṇyā caturvaktreṇa mādhava<BR>
14,096.015d@004_1724	sā kathaṃ brāhmaṇebhyo hi deyā kasmin dine 'pi vā<BR>
14,096.015d@004_1725	kīdṛśāya ca viprāya dātavyā puṇyalakṣaṇā<BR>
14,096.015d@004_1726	kati vā kapilāḥ proktāḥ svayam eva svayaṃbhuvā<BR>
14,096.015d@004_1727	kair vā deyāś ca tā deva śrotum icchāmi tattvataḥ<BR>
14,096.015d@004_1728	evam ukto hṛṣīkeśo dharmaputreṇa saṃsadi<BR>
14,096.015d@004_1729	abravīt kapilāsaṃkhyāṃ tāsāṃ māhātmyam eva ca<BR>
14,096.015d@004_1730	śṛṇu pāṇḍava tattvena pavitraṃ pāvanaṃ param<BR>
14,096.015d@004_1731	yac chrutvā pāpakarmāpi naraḥ pāpaiḥ pramucyate<BR>
14,096.015d@004_1732	agnimadhyodbhavāṃ divyām agnijvālāsamaprabhām<BR>
14,096.015d@004_1733	agnijvālojjvalacchṛṅgīṃ pradīptāṅgāralocanām<BR>
14,096.015d@004_1734	agnipucchām agnikhurām agniromaprabhānvitām<BR>
14,096.015d@004_1735	tām āgneyīm agnijihvām agnigrīvāṃ jvalatprabhām<BR>
14,096.015d@004_1736	bhuñjate kapilāṃ ye tu śūdrā lobhena mohitāḥ<BR>
14,096.015d@004_1737	patitāṃs tān vijānīyāc caṇḍālasadṛśā hi te<BR>
14,096.015d@004_1738	na teṣāṃ brāhmaṇaḥ kaś cid gṛhe kuryāt pratigraham<BR>
14,096.015d@004_1739	dūrāc ca parihartavyā mahāpātakino 'pi te<BR>
14,096.015d@004_1740	sarvakālaṃ hi te sarvair varjitāḥ pitṛdaivataiḥ<BR>
14,096.015d@004_1741	te sadā hy apratigrāhyā hy asaṃbhāṣyāś ca pāpinaḥ<BR>
14,096.015d@004_1742	pibanti kapilāṃ yāvat tāvat teṣāṃ pitāmahāḥ<BR>
14,096.015d@004_1743	amedhyam upabhuñjanti bhūmyāṃ vai śvasṛgālavat<BR>
14,096.015d@004_1744	kapilāyā ghṛtaṃ kṣīraṃ dadhi takram athāpi vā<BR>
14,096.015d@004_1745	ye śūdrā upabhuñjanti teṣāṃ gatim imāṃ śṛṇu<BR>
14,096.015d@004_1746	kapilopajīvī śūdras tu mṛto gacchati rauravam<BR>
14,096.015d@004_1747	kliśyate raurave ghore varṣakoṭiśataṃ vasan<BR>
14,096.015d@004_1748	rauravāc ca paribhraṣṭo viṣṭhāyāṃ jāyate krimiḥ<BR>
14,096.015d@004_1749	viṣṭhāgarteṣu saṃviṣṭo durgandheṣu sahasraśaḥ<BR>
14,096.015d@004_1750	tatraiva jāyamāno 'sau nottāraṃ tatra vindati<BR>
14,096.015d@004_1751	brāhmaṇaś caiva yas teṣāṃ gṛhe kuryāt pratigraham<BR>
14,096.015d@004_1752	tataḥ prabhṛti tasyāpi pitaraḥ syur amedhyapāḥ<BR>
14,096.015d@004_1753	na tena sārdhaṃ saṃbhāṣen na cāpy ekāsanaṃ vrajet<BR>
14,096.015d@004_1754	sa nityaṃ varjanīyo hi dūrāt tu brāhmaṇādhamaḥ<BR>
14,096.015d@004_1755	yas tena saha saṃbhāṣed ekaśayyāṃ vrajeta vā<BR>
14,096.015d@004_1756	prājāpatyaṃ caret kṛcchraṃ sa ca tenaiva śudhyati<BR>
14,096.015d@004_1757	kapilopajīvinaḥ śūdrād yaḥ karoti pratigraham<BR>
14,096.015d@004_1758	prāyaścittaṃ bhavet tasya viprasyaitan na saṃśayaḥ<BR>
14,096.015d@004_1759	brahmakūrcaṃ tu kurvīta cāndrāyaṇam athāpi vā<BR>
14,096.015d@004_1760	mucyate kilbiṣāt tasmād etena brāhmaṇo hi saḥ<BR>
14,096.015d@004_1761	kapilā hy agnihotrārthe yajñārthe ca svayaṃbhuvā<BR>
14,096.015d@004_1762	sarvatas teja uddhṛtya brahmaṇā nirmitā purā<BR>
14,096.015d@004_1763	pavitraṃ ca pavitrāṇāṃ maṅgalānāṃ ca maṅgalam<BR>
14,096.015d@004_1764	puṇyānāṃ paramaṃ puṇyaṃ kapilā pāṇḍunandana<BR>
14,096.015d@004_1765	tapasāṃ tapa evāgryaṃ vratānāṃ vratam uttamam<BR>
14,096.015d@004_1766	dānānāṃ paramaṃ dānaṃ nidānaṃ hy etad akṣayam<BR>
14,096.015d@004_1767	pṛthivyāṃ yāni tīrthāni puṇyāny āyatanāni ca<BR>
14,096.015d@004_1768	pavitrāṇi ca ramyāṇi sarvalokeṣu pāṇḍava<BR>
14,096.015d@004_1769	tebhyas tejaḥ samuddhṛtya brahmaṇā lokakartṛṇā<BR>
14,096.015d@004_1770	lokanistāraṇāyaiva nirmitāḥ kapilāḥ svayam<BR>
14,096.015d@004_1771	sarvatejomayī hy eṣā kapilā pāṇḍunandana<BR>
14,096.015d@004_1772	sadāmṛtamayī medhyā śuciḥ pāvanam uttamam<BR>
14,096.015d@004_1773	kṣīreṇa kapilāyās tu dadhnā vai saghṛtena vā<BR>
14,096.015d@004_1774	hotavyāny agnihotrāṇi sāyaṃ prātar dvijātibhiḥ<BR>
14,096.015d@004_1775	kapilāyā ghṛtenāpi dadhnā kṣīreṇa vā punaḥ<BR>
14,096.015d@004_1776	juhvate ye 'gnihotrāṇi brāhmaṇā vidhivat prabho<BR>
14,096.015d@004_1777	pūjayanty atithīṃś caiva parāṃ bhaktim upāgatāḥ<BR>
14,096.015d@004_1778	śūdrānnād viratā nityaṃ ḍambhānṛtavivarjitāḥ<BR>
14,096.015d@004_1779	te yānty ādityasaṃkāśair vimānair dvijasattamāḥ<BR>
14,096.015d@004_1780	sūryamaṇḍalamadhyena brahmalokam anuttamam<BR>
14,096.015d@004_1781	brahmaṇo bhavane divye kāmagāḥ kāmarūpiṇaḥ<BR>
14,096.015d@004_1782	brahmaṇā pūjyamānās tu modante kalpam akṣayam<BR>
14,096.015d@004_1783	evaṃ hi kapilā rājan puṇyā mantrāmṛtāraṇiḥ<BR>
14,096.015d@004_1784	ādāv evāgnimadhyāt tu maitreyī brahmanirmitā<BR>
14,096.015d@004_1785	śṛṅgāgre kapilāyās tu sarvatīrthāni pāṇḍava<BR>
14,096.015d@004_1786	brahmaṇo hi niyogena nivasanti dine dine<BR>
14,096.015d@004_1787	prātar utthāya yo martyaḥ kapilāśṛṅgamastakāt<BR>
14,096.015d@004_1788	cyutā āpas tu śīrṣeṇa prayato dhārayec chuciḥ<BR>
14,096.015d@004_1789	sa tena puṇyatīrthena sahasā dagdhakilbiṣaḥ<BR>
14,096.015d@004_1790	varṣatrayakṛtaṃ pāpaṃ pradahaty agnivat tṛṇam<BR>
14,096.015d@004_1791	mūtreṇa kapilāyās tu yas tu prātar upaspṛśet<BR>
14,096.015d@004_1792	snānena tena puṇyena naṣṭapāpaḥ sa mānavaḥ<BR>
14,096.015d@004_1793	triṃśadvarṣakṛtāt pāpān mucyate nātra saṃśayaḥ<BR>
14,096.015d@004_1794	prātar utthāya yo bhaktyā prayacchet tṛṇamuṣṭikam<BR>
14,096.015d@004_1795	tasya naśyati tat pāpaṃ triṃśadrātrikṛtaṃ nṛpa<BR>
14,096.015d@004_1796	prātar utthāya madbhaktyā kuryād yas tāṃ pradakṣiṇam<BR>
14,096.015d@004_1797	pradakṣiṇīkṛtā tena pṛthivī nātra saṃśayaḥ<BR>
14,096.015d@004_1798	pradakṣiṇena caikena śraddhāyuktasya pāṇḍava<BR>
14,096.015d@004_1799	daśarātrakṛtaṃ pāpaṃ tasya tan naśyati dhruvam<BR>
14,096.015d@004_1800	kapilāpañcagavyena yaḥ snāyāt tu śucir naraḥ<BR>
14,096.015d@004_1801	sa gaṅgādyeṣu tīrtheṣu snāto bhavati pāṇḍava<BR>
14,096.015d@004_1802	tena snānena tasyāpi śraddhāyuktasya pāṇḍava<BR>
14,096.015d@004_1803	daśarātrakṛtaṃ pāpaṃ tatkṣaṇād eva naśyati<BR>
14,096.015d@004_1804	dṛṣṭvā tu kapilāṃ bhaktyā śrutvā humbhāravaṃ tathā<BR>
14,096.015d@004_1805	vyapohati naraḥ pāpam ahorātrakṛtaṃ nṛpa<BR>
14,096.015d@004_1806	yatra vā tatra vā cāṅge kapilāṃ yaḥ spṛśec chuciḥ<BR>
14,096.015d@004_1807	saṃvatsarakṛtaṃ pāpaṃ vināśayati pāṇḍava<BR>
14,096.015d@004_1808	gosahasraṃ ca yo dadyād ekāṃ ca kapilāṃ naraḥ<BR>
14,096.015d@004_1809	samaṃ tasya phalaṃ prāha brahmaloke pitāmahaḥ<BR>
14,096.015d@004_1810	yas tv ekāṃ kapilāṃ hanyān naraḥ kiṃ cit pramādataḥ<BR>
14,096.015d@004_1811	gosahasraṃ hataṃ tena bhaven nātra vicāraṇā<BR>
14,096.015d@004_1812	yaś caikāṃ kapilāṃ dadyāc chrotriyāyāhitāgnaye<BR>
14,096.015d@004_1813	gavāṃ śatasahasraṃ tu dattaṃ bhavati pāṇḍava<BR>
14,096.015d@004_1814	daśaiva kapilāḥ proktāḥ svayam eva svayaṃbhuvā<BR>
14,096.015d@004_1815	yo dadyāc chrotriyebhyo vai svargaṃ gacchati tac chṛṇu<BR>
14,096.015d@004_1816	prathamā svarṇakapilā dvitīyā gaurapiṅgalā<BR>
14,096.015d@004_1817	tṛtīyā raktapiṅgākṣī caturthī galapiṅgalā<BR>
14,096.015d@004_1818	pañcamī babhruvarṇābhā ṣaṣṭhī ca śvetapiṅgalā<BR>
14,096.015d@004_1819	saptamī raktapiṅgākṣī aṣṭamī khurapiṅgalā<BR>
14,096.015d@004_1820	navamī pāṭalā jñeyā daśamī pucchapiṅgalā<BR>
14,096.015d@004_1821	daśaitāḥ kapilāḥ proktās tārayanti narān sadā<BR>
14,096.015d@004_1822	maṅgalyāś ca pavitrāś ca sarvapāpapraṇāśanāḥ<BR>
14,096.015d@004_1823	evam eva hy anaḍvāho daśa proktā nareśvara<BR>
14,096.015d@004_1824	brāhmaṇo vāhayet tāṃs tu nānyo varṇaḥ kathaṃ cana<BR>
14,096.015d@004_1825	na ghātayet tu daṇḍena kṣetre vādhvani vā dvijaḥ<BR>
14,096.015d@004_1826	vāhayed dhuṃkṛtenaiva śākhayā vā sapatrayā<BR>
14,096.015d@004_1827	na daṇḍena na yaṣṭyā vā na pāśena ca vā punaḥ<BR>
14,096.015d@004_1828	na kṣuttṛṣṇāśramaśrāntān vāhayed vikalendriyān<BR>
14,096.015d@004_1829	atṛpteṣu na bhuñjīyāt pibet pīteṣu codakam<BR>
14,096.015d@004_1830	śuśrūṣor mātaraś caitāḥ pitaras te prakīrtitāḥ<BR>
14,096.015d@004_1831	ahnāṃ pūrve tribhāge tu dhuryāṇāṃ vāhanaṃ smṛtam<BR>
14,096.015d@004_1832	viśrāmen madhyame bhāge bhāge cānte yathāsukham<BR>
14,096.015d@004_1833	yatra vā tvarayā kṛtyaṃ saṃśayo yatra vādhvani<BR>
14,096.015d@004_1834	vāhayet tatra dhuryāṃs tu na sa pāpena lipyate<BR>
14,096.015d@004_1835	anyathā vāhayan rājan nirayaṃ yāti rauravam<BR>
14,096.015d@004_1836	rudhiraṃ pātayet teṣāṃ yas tu mohān narādhipa<BR>
14,096.015d@004_1837	brahmahatyāsamaṃ pāpaṃ tasya syāt pāṇḍunandana<BR>
14,096.015d@004_1838	tena pāpena pāpātmā nirayaṃ yāty asaṃśayam<BR>
14,096.015d@004_1839	narakeṣu ca sarveṣu samāsthitvā śataṃ śatam<BR>
14,096.015d@004_1840	iha mānuṣyake loke balīvardo bhaviṣyati<BR>
14,096.015d@004_1841	tasmāt tu muktim anvicchan dadyāt tu kapilāṃ naraḥ<BR>
14,096.015d@004_1842	kapilāṃ vāhayed yas tu vṛṣalo lobhamohitaḥ<BR>
14,096.015d@004_1843	tena devās trayastriṃśat pitaraś cāpi vāhitāḥ<BR>
14,096.015d@004_1844	sa devaiḥ pitṛbhir nityaṃ vadhyamānaḥ sudurmatiḥ<BR>
14,096.015d@004_1845	narakān narakaṃ ghoraṃ gacched āpralayaṃ nṛpa<BR>
14,096.015d@004_1846	brahmā rudras tathāgniś ca kapilānāṃ gatiṃ gatāḥ<BR>
14,096.015d@004_1847	tasmāt te tu na hantavyāḥ pūjyās te tu viśeṣataḥ<BR>
14,096.015d@004_1848	niḥśvasanti yadā śrāntās tadā hanyuś ca tat kulam<BR>
14,096.015d@004_1849	yāvanti teṣāṃ romāṇi tāvad varṣaśataṃ nṛpa<BR>
14,096.015d@004_1850	narake paripacyante tatra tadvāhakā narāḥ<BR>
14,096.015d@004_1851	kapilā sarvayajñeṣu dakṣiṇārthaṃ vidhīyate<BR>
14,096.015d@004_1852	tasmāt tā dakṣiṇā deyā yajñeṣv eva dvijātibhiḥ<BR>
14,096.015d@004_1853	homārthaṃ cāgnihotrasya yāṃ prayacchet prayatnataḥ<BR>
14,096.015d@004_1854	śrotriyāya daridrāya śrāntāyāmitatejase<BR>
14,096.015d@004_1855	tena dānena pūtātmā so 'gniloke mahīyate<BR>
14,096.015d@004_1856	yāvanti caiva romāṇi kapilāṅge yudhiṣṭhira<BR>
14,096.015d@004_1857	tāvad varṣasahasrāṇi naraḥ svarge ca vartate<BR>
14,096.015d@004_1858	suvarṇakhuraśṛṅgīṃ ca kapilāṃ yaḥ prayacchati<BR>
14,096.015d@004_1859	viṣuve cāyane vāpi so 'śvamedhaphalaṃ labhet<BR>
14,096.015d@004_1860	tenāśvamedhatulyena mama lokaṃ sa gacchati<BR>
14,096.015d@004_1861	svarṇaśṛṅgīṃ rūpyakhurāṃ savatsāṃ kāṃsyadohinīm<BR>
14,096.015d@004_1862	vastrair alaṃkṛtāṃ puṣṭāṃ gandhair mālyaiś ca śobhitām<BR>
14,096.015d@004_1863	pavitraṃ hi pavitrāṇāṃ suvarṇam iti me matiḥ<BR>
14,096.015d@004_1864	tasmāt suvarṇābharaṇā dātavyā cāgnihotriṇe<BR>
14,096.015d@004_1865	evaṃ dattvā tu rājendra saptapūrvān parān api<BR>
14,096.015d@004_1866	tārayiṣyati rājendra nātra kāryā vicāraṇā<BR>
14,096.015d@004_1867	agniṣṭomasahasrasya vājapeyasamaṃ bhavet<BR>
14,096.015d@004_1868	vājapeyasahasrasya aśvamedhaṃ ca tatsamam<BR>
14,096.015d@004_1869	aśvamedhasahasraṃ ca rājasūyaṃ ca tatsamam<BR>
14,096.015d@004_1870	kapilānāṃ sahasreṇa vidhidattena pāṇḍava<BR>
14,096.015d@004_1871	rājasūyaphalaṃ prāpya mama loke mahīyate<BR>
14,096.015d@004_1872	na tasya punarāvṛttir vidyate kurupuṃgava<BR>
14,096.015d@004_1873	prayacchate yaḥ kapilāṃ savatsāṃ kāṃsyadohinīm<BR>
14,096.015d@004_1874	tais tair guṇaiḥ kāmadughā ca bhūtvā<BR>
14,096.015d@004_1875	naraṃ pradātāram upaiti sā gauḥ<BR>
14,096.015d@004_1876	svakarmabhiś cāpy anubadhyamānaṃ<BR>
14,096.015d@004_1877	tīvrāndhakāre narake patantam<BR>
14,096.015d@004_1878	mahārṇave naur iva vāyunītā<BR>
14,096.015d@004_1879	dattā hi gaus tārayate manuṣyam<BR>
14,096.015d@004_1880	putrāṃś ca pautrāṃś ca kulaṃ ca sarvam<BR>
14,096.015d@004_1881	āsaptamaṃ tārayate paratra<BR>
14,096.015d@004_1882	yāvan manuṣyān pṛthivīṃ bibharti<BR>
14,096.015d@004_1883	tāvat pradātāram ito 'paratra<BR>
14,096.015d@004_1884	yathauṣadhaṃ mantrakṛtaṃ narasya<BR>
14,096.015d@004_1885	prayuktamātraṃ vinihanti rogān<BR>
14,096.015d@004_1886	tathaiva dattā kapilā supātre<BR>
14,096.015d@004_1887	pāpaṃ narasyāśu nihanti sarvam<BR>
14,096.015d@004_1888	yathaiva dṛṣṭvā bhujagāḥ suparṇaṃ<BR>
14,096.015d@004_1889	naśyanti dūrād vivaśā bhayārtāḥ<BR>
14,096.015d@004_1890	tathaiva dṛṣṭvā kapilāpradānaṃ<BR>
14,096.015d@004_1891	naśyanti pāpāni narasya śīghram<BR>
14,096.015d@004_1892	yathā tvacaṃ svāṃ bhujago vihāya<BR>
14,096.015d@004_1893	punar navaṃ rūpam upaiti puṇyam<BR>
14,096.015d@004_1894	tathaiva muktaḥ puruṣaḥ svapāpair<BR>
14,096.015d@004_1895	virājate vai kapilāpradānāt<BR>
14,096.015d@004_1896	yathāndhakāraṃ bhavane vilagnaṃ<BR>
14,096.015d@004_1897	dīpto hi niryātayati pradīpaḥ<BR>
14,096.015d@004_1898	tathā naraḥ pāpam api pralīnaṃ<BR>
14,096.015d@004_1899	niṣkrāmayed vai kapilāpradānam<BR>
14,096.015d@004_1900	yāvanti romāṇi bhavanti tasyā<BR>
14,096.015d@004_1901	vatsānvitāyāś ca śarīrajāni<BR>
14,096.015d@004_1902	tāvat pradātā yugavarṣakoṭiṃ<BR>
14,096.015d@004_1903	sa brahmaloke ramate manuṣyaḥ<BR>
14,096.015d@004_1904	yasyāhitāgner atithipriyasya<BR>
14,096.015d@004_1905	śūdrānnadūrasya jitendriyasya<BR>
14,096.015d@004_1906	satyavratasyādhyayanānvitasya<BR>
14,096.015d@004_1907	dattā hi gaus tārayate paratra<BR>
14,096.015d@004_1907	vaiśaṃpāyana uvāca<BR>
14,096.015d@004_1908	evaṃ śrutvā paraṃ puṇyaṃ kapilādānam uttamam<BR>
14,096.015d@004_1909	dharmaputraḥ prahṛṣṭātmā keśavaṃ punar abravīt<BR>
14,096.015d@004_1910	devadeveśa kapilā yadā viprāya dīyate<BR>
14,096.015d@004_1911	kathaṃ sarveṣu cāṅgeṣu tasyās tiṣṭhanti devatāḥ<BR>
14,096.015d@004_1912	yāś caitāḥ kapilāḥ proktā daśa caiva tvayā mama<BR>
14,096.015d@004_1913	tāsāṃ kati suraśreṣṭha kapilāḥ puṇyalakṣaṇāḥ<BR>
14,096.015d@004_1914	kathaṃ vānugṛhītās tāḥ suraiḥ pitṛgaṇair api<BR>
14,096.015d@004_1915	kena yuktāś ca varṇena śrotuṃ kautūhalaṃ hi me<BR>
14,096.015d@004_1916	yudhiṣṭhireṇaivam uktaḥ keśavaḥ satyavāk tadā<BR>
14,096.015d@004_1917	guhyānāṃ paramaṃ guhyaṃ vaktum evopacakrame<BR>
14,096.015d@004_1918	śṛṇu rājan pavitraṃ vai rahasyaṃ dharmam uttamam<BR>
14,096.015d@004_1919	grahaṇīyaṃ satyam idaṃ na śrāvyaṃ hetuvādinām<BR>
14,096.015d@004_1920	yadā vatsasya pādau dvau prasave śirasā saha<BR>
14,096.015d@004_1921	dṛśyete dānakālaṃ tam āhuḥ kālavido janāḥ<BR>
14,096.015d@004_1922	antarikṣagato vatso yāvad bhūmiṃ na yāsyati<BR>
14,096.015d@004_1923	gaus tāvat pṛthivī jñeyā tasmād deyā tu tādṛśī<BR>
14,096.015d@004_1924	yāvanti dhenvā romāṇi savatsāyā yudhiṣṭhira<BR>
14,096.015d@004_1925	yāvantyaḥ sikatāś cāpi garbhodakapariplutāḥ<BR>
14,096.015d@004_1926	tāvad varṣasahasrāṇi dātā svarge mahīyate<BR>
14,096.015d@004_1927	suvarṇābharaṇāṃ kṛtvā savatsāṃ kapilāṃ tilaiḥ<BR>
14,096.015d@004_1928	pracchādya tāṃ tu dadyād vai sarvaratnair alaṃkṛtām<BR>
14,096.015d@004_1929	sasamudrā mahī tena saśailavanakānanā<BR>
14,096.015d@004_1930	caturantā bhaved dattā nātra kāryā vicāraṇā<BR>
14,096.015d@004_1931	pṛthivīdānatulyena tena dānena mānavaḥ<BR>
14,096.015d@004_1932	saṃsārasāgarāt tīrṇo yāti lokaṃ prajāpateḥ<BR>
14,096.015d@004_1933	brahmahā yadi vā goghno bhrūṇahā gurutalpagaḥ<BR>
14,096.015d@004_1934	mahāpātakayukto 'pi dānenānena śudhyati<BR>
14,096.015d@004_1935	idaṃ paṭhati yaḥ puṇyaṃ kapilādānam uttamam<BR>
14,096.015d@004_1936	prātar utthāya madbhaktyā tasya puṇyaphalaṃ śṛṇu<BR>
14,096.015d@004_1937	manasā karmaṇā vācā matipūrvaṃ yudhiṣṭhira<BR>
14,096.015d@004_1938	pāpaṃ rātrikṛtaṃ hanyād asyādhyāyasya pāṭhakaḥ<BR>
14,096.015d@004_1939	idam āvartamānas tu śrāddhe yas tarpayed dvijān<BR>
14,096.015d@004_1940	tasyāpy amṛtam aśnanti pitaro 'tyantaharṣitāḥ<BR>
14,096.015d@004_1941	yaś cedaṃ śṛṇuyād bhaktyā madgatenāntarātmanā<BR>
14,096.015d@004_1942	tasya rātrikṛtaṃ sarvaṃ pāpam āśu praṇaśyati<BR>
14,096.015d@004_1943	ataḥ paraṃ viśeṣaṃ tu kapilānāṃ bravīmi te<BR>
14,096.015d@004_1944	yāś caitāḥ kapilāḥ proktā daśa rājan mayā tava<BR>
14,096.015d@004_1945	tāsāṃ catasraḥ pravarāḥ pavitrāḥ pāpanāśanāḥ<BR>
14,096.015d@004_1946	suvarṇakapilā puṇyā tathā raktākṣipiṅgalā<BR>
14,096.015d@004_1947	piṅgalākṣī ca yā gauś ca yad vā piṅgalapiṅgalā<BR>
14,096.015d@004_1948	etāś catasraḥ pravarāḥ puṇyāḥ pāpapraṇāśanāḥ<BR>
14,096.015d@004_1949	namaskṛtā vā spṛṣṭā vā ghnanti pāpaṃ narasya tu<BR>
14,096.015d@004_1950	yasyaitāḥ kapilāḥ santi gṛhe pāpapraṇāśanāḥ<BR>
14,096.015d@004_1951	tatra śrīr vijayaḥ kīrtiḥ sthitā nityaṃ yudhiṣṭhira<BR>
14,096.015d@004_1952	etāsāṃ prītim āyāti kṣīreṇa tu vṛṣadhvajaḥ<BR>
14,096.015d@004_1953	dadhnā tu tridaśāḥ sarve ghṛtena tu hutāśanaḥ<BR>
14,096.015d@004_1954	pitaraḥ pitāmahāś caiva tathaiva prapitāmahāḥ<BR>
14,096.015d@004_1955	sakṛd dattena tuṣyanti varṣakoṭiṃ yudhiṣṭhira<BR>
14,096.015d@004_1956	kapilāyā ghṛtaṃ kṣīraṃ dadhi pāyasam eva vā<BR>
14,096.015d@004_1957	śrotriyebhyaḥ sakṛd dattvā sarvapāpaiḥ pramucyate<BR>
14,096.015d@004_1958	upavāsaṃ tu yat kṛtvā ahorātraṃ jitendriyaḥ<BR>
14,096.015d@004_1959	kapilāpañcagavyaṃ tu pītvā cāndrāyaṇāt param<BR>
14,096.015d@004_1960	saumye muhūrte tat prāśya śuddhātmā śuddhamānasaḥ<BR>
14,096.015d@004_1961	krodhānṛtavinirmukto madgatenāntarātmanā<BR>
14,096.015d@004_1962	kapilāpañcagavyena samantreṇa pṛthak pṛthak<BR>
14,096.015d@004_1963	yo matpratikṛtiṃ vāpi śaṃkarākṛtim eva vā<BR>
14,096.015d@004_1964	snāpayed viṣuve yas tu so 'śvamedhaphalaṃ labhet<BR>
14,096.015d@004_1965	sa muktapāpaḥ śuddhātmā yānenāmbaraśobhinā<BR>
14,096.015d@004_1966	mama lokaṃ vrajen martyo rudralokam athāpi vā<BR>
14,096.015d@004_1967	brahmaṇā tu purā sṛṣṭā kapilā kāñcanaprabhā<BR>
14,096.015d@004_1968	agnikuṇḍāt parair mantrair homadhenur mahāprabhā<BR>
14,096.015d@004_1969	sṛṣṭamātrāṃ tu tāṃ dṛṣṭvā devā rudrādayo divi<BR>
14,096.015d@004_1970	siddhā brahmarṣayaś caiva vedāḥ sāṅgāḥ sahādhvarāḥ<BR>
14,096.015d@004_1971	sāgarāḥ saritaś cāpi parvatāḥ sabalāhakāḥ<BR>
14,096.015d@004_1972	gandharvāpsaraso yakṣāḥ pannagāś cāpy upasthitāḥ<BR>
14,096.015d@004_1973	sarve vismayam āpannāḥ śikhimadhye mahāprabhām<BR>
14,096.015d@004_1974	mantraiś ca vividhaiḥ sarvais tuṣṭuvus tām anekaśaḥ<BR>
14,096.015d@004_1975	kṛtāñjalipuṭāḥ sarve tāmraśṛṅgīṃ trilocanām<BR>
14,096.015d@004_1976	śirobhiḥ patitā bhūmau savatsām amṛtāraṇim<BR>
14,096.015d@004_1977	ūcuḥ prāñjalayaḥ sarve caturvaktraṃ pitāmaham<BR>
14,096.015d@004_1978	ājñāpaya mahādeva kiṃ te karma priyaṃ vibho<BR>
14,096.015d@004_1979	evam uktaḥ suraiḥ sarvair brahmā vacanam abravīt<BR>
14,096.015d@004_1980	bhavanto 'py anugṛhṇantu dogdhrīm enāṃ payasvinīm<BR>
14,096.015d@004_1981	homadhenur iyaṃ jñeyā hy agniṃ saṃtarpayiṣyati<BR>
14,096.015d@004_1982	tato 'gnis tarpitaḥ sarvān bhavatas tarpayiṣyati<BR>
14,096.015d@004_1983	prītāḥ kṣīrāmṛtenāsyā jātavīryaparākramāḥ<BR>
14,096.015d@004_1984	jayiṣyatha yathākāmaṃ dānavān sarva eva tu<BR>
14,096.015d@004_1985	jātavīryabalaiśvaryāḥ sattvavanto jitārayaḥ<BR>
14,096.015d@004_1986	asaṃkhyeyabalāḥ sarve pālayiṣyatha vai prajāḥ<BR>
14,096.015d@004_1987	pālitāś ca prajāḥ sarvā bhavadbhir iha dharmataḥ<BR>
14,096.015d@004_1988	pūjayiṣyanti vo nityaṃ yajñair vividhadakṣiṇaiḥ<BR>
14,096.015d@004_1989	evam uktāḥ surāḥ sarve brahmaṇā parameṣṭhinā<BR>
14,096.015d@004_1990	tataḥ saṃhṛṣṭamanasaḥ kapilāyai varaṃ daduḥ<BR>
14,096.015d@004_1991	yasmāl lokahitāyādya brahmaṇā tvaṃ vinirmitā<BR>
14,096.015d@004_1992	tasmāt pūtā pavitrā ca bhava pāpavyapohinī<BR>
14,096.015d@004_1993	ye tvāṃ dṛṣṭvā namasyanti spṛṣṭvā cāpi karair narāḥ<BR>
14,096.015d@004_1994	teṣāṃ varṣakṛtaṃ pāpaṃ tvadbhaktānāṃ praṇaśyati<BR>
14,096.015d@004_1995	akāmakṛtam ajñātam adṛṣṭaṃ yac ca pātakam<BR>
14,096.015d@004_1996	tvāṃ dṛṣṭvā ye namasyanti narāḥ sarvaṃsaheti ca<BR>
14,096.015d@004_1997	teṣāṃ tad vilayaṃ yāti tamaḥ sūryodaye yathā<BR>
14,096.015d@004_1998	ity uktvāsyai varaṃ dattvā prayayus te yathāgatam<BR>
14,096.015d@004_1999	lokanistāraṇārthāya sā ca lokāṃś cacāra ha<BR>
14,096.015d@004_2000	tasyām eva samudbhūtā hy etāś ca kapilānagha<BR>
14,096.015d@004_2001	vicaranti mahīm enāṃ lokānugrahakāraṇāt<BR>
14,096.015d@004_2002	tasmāt tu kapilā deyā paratra hitam icchatā<BR>
14,096.015d@004_2003	yathā ca dīyate rājan kapilā hy agnihotriṇe<BR>
14,096.015d@004_2004	tathāgraśṛṅgayos tasyā viṣṇur indraś ca tiṣṭhataḥ<BR>
14,096.015d@004_2005	candravajradharau cāpi tiṣṭhataḥ śṛṅgamūlayoḥ<BR>
14,096.015d@004_2006	śṛṅgamadhye tathā brahmā lalāṭe govṛṣadhvajaḥ<BR>
14,096.015d@004_2007	karṇayor aśvinau devau cakṣuṣoḥ śaśibhāskarau<BR>
14,096.015d@004_2008	danteṣu maruto devā jihvāyāṃ vāk sarasvatī<BR>
14,096.015d@004_2009	romānte munayaḥ sarve carmaṇy eva prajāpatiḥ<BR>
14,096.015d@004_2010	niśvāseṣu sthitā vedāḥ saṣaḍaṅgapadakramāḥ<BR>
14,096.015d@004_2011	nāsāpuṭe sthitā gandhāḥ puṣpāṇi surabhīṇi ca<BR>
14,096.015d@004_2012	adhare vasavaḥ sarve mukhe cāgniḥ pratiṣṭhitaḥ<BR>
14,096.015d@004_2013	sādhyā devāḥ sthitāḥ kakṣe grīvāyāṃ pārvatī sthitā<BR>
14,096.015d@004_2014	pṛṣṭhe ca nakṣatragaṇāḥ kakuddeśe nabhaḥsthalam<BR>
14,096.015d@004_2015	apāne sarvatīrthāni gomūtre jāhnavī svayam<BR>
14,096.015d@004_2016	iṣṭatuṣṭamayī lakṣmīr gomaye vasate sadā<BR>
14,096.015d@004_2017	nāsikāyāṃ tadā devī jyeṣṭhā vasati bhāminī<BR>
14,096.015d@004_2018	śroṇītaṭasthāḥ pitaro ramā lāṅgūlam āśritāḥ<BR>
14,096.015d@004_2019	pārśvayor ubhayoḥ sarve viśve devāḥ pratiṣṭhitāḥ<BR>
14,096.015d@004_2020	tiṣṭhaty urasi tāsāṃ tu prītaḥ śaktidharo guhaḥ<BR>
14,096.015d@004_2021	jānujaṅghorudeśeṣu pañca tiṣṭhanti vāyavaḥ<BR>
14,096.015d@004_2022	khuramadhyeṣu gandharvāḥ khurāgreṣu ca pannagāḥ<BR>
14,096.015d@004_2023	catvāraḥ sāgarāḥ pūrṇās tasyā eva payodharāḥ<BR>
14,096.015d@004_2024	ratir medhā kṣamā svāhā śraddhā śāntir dhṛtiḥ smṛtiḥ<BR>
14,096.015d@004_2025	kīrtir dīptiḥ kriyā kāntis tuṣṭiḥ puṣṭiś ca saṃtatiḥ<BR>
14,096.015d@004_2026	diśaś ca vidiśaś caiva sevante kapilāṃ sadā<BR>
14,096.015d@004_2027	devāḥ pitṛgaṇāś cāpi gandharvāpsarasāṃ gaṇāḥ<BR>
14,096.015d@004_2028	lokā dvīpārṇavāś caiva gaṅgādyāḥ saritas tathā<BR>
14,096.015d@004_2029	grahāḥ pitṛgaṇāś cāpi vedāḥ sāṅgāḥ sahādhvaraiḥ<BR>
14,096.015d@004_2030	vedoktair vividhair mantraiḥ stuvanti hṛṣitās tathā<BR>
14,096.015d@004_2031	vidyādharāś ca ye siddhā bhūtās tārāgaṇās tathā<BR>
14,096.015d@004_2032	puṣpavṛṣṭiṃ ca varṣanti pranṛtyanti ca harṣitāḥ<BR>
14,096.015d@004_2033	brahmaṇotpāditā devī vahnikuṇḍān mahāprabhā<BR>
14,096.015d@004_2034	namas te kapile puṇye sarvadevair namaskṛte<BR>
14,096.015d@004_2035	kapile 'tha mahāsattve sarvatīrthamaye śubhe<BR>
14,096.015d@004_2036	dātāraṃ svajanopetaṃ brahmalokaṃ naya svayam<BR>
14,096.015d@004_2037	aho ratnam idaṃ puṇyaṃ sarvaduḥkhaghnam uttamam<BR>
14,096.015d@004_2038	aho dharmārjitaṃ śuddham idam agryaṃ mahādhanam<BR>
14,096.015d@004_2039	ity ākāśe sthitā devā jalpanti ca namanti ca<BR>
14,096.015d@004_2040	tasyāḥ pratigṛhītā ca bhuṅkte yāvad dvijottamaḥ<BR>
14,096.015d@004_2041	tāvad devagaṇāḥ sarve kapilām arcayanti ca<BR>
14,096.015d@004_2042	svarṇaśṛṅgī raupyakhurā gandhaiḥ puṣpaiś ca pūjitā<BR>
14,096.015d@004_2043	vastrābhyām ahatābhyāṃ tu yāvat tiṣṭhaty alaṃkṛtā<BR>
14,096.015d@004_2044	tāvad yad icchet kapilā mantrapūtā susaṃskṛtā<BR>
14,096.015d@004_2045	bhūlokavāsinaḥ sarvān brahmalokaṃ nayet svayam<BR>
14,096.015d@004_2046	bhūr aśvaḥ kanakaṃ gāvo raupyam annaṃ tilā yavāḥ<BR>
14,096.015d@004_2047	dīyamānāni viprāya prahṛṣyanti dine dine<BR>
14,096.015d@004_2048	atha tv aśrotriyebhyo vai tāni dattāni pāṇḍava<BR>
14,096.015d@004_2049	tathā nindanty athātmānam aśubhaṃ kiṃ nu naḥ kṛtam<BR>
14,096.015d@004_2050	aho rakṣaḥpiśācaiś ca lupyamānāḥ samantataḥ<BR>
14,096.015d@004_2051	yāsyāmo nirayaṃ śīghram iti śocanti tāni vai<BR>
14,096.015d@004_2052	etāny api dvijebhyo vai śrotriyebhyo viśeṣataḥ<BR>
14,096.015d@004_2053	yudhiṣṭhira uvāca<BR>
14,096.015d@004_2053	dīyamānāni vardhante dātāraṃ tārayanti ca<BR>
14,096.015d@004_2054	devadeveśa daityaghna kālaḥ ko havyakavyayoḥ<BR>
14,096.015d@004_2055	bhagavān uvāca<BR>
14,096.015d@004_2055	ke tatra pūjām arhanti varjanīyāś ca ke dvijāḥ<BR>
14,096.015d@004_2056	daivaṃ pūrvāhṇikaṃ jñeyaṃ paitṛkaṃ cāparāhṇikam<BR>
14,096.015d@004_2057	kālahīnaṃ ca yad dānaṃ tad dānaṃ rākṣasaṃ viduḥ<BR>
14,096.015d@004_2058	avaghuṣṭaṃ ca yad bhuktam anṛtena ca bhārata<BR>
14,096.015d@004_2059	parāmṛṣṭaṃ śunā vāpi tadbhāgaṃ rākṣasaṃ viduḥ<BR>
14,096.015d@004_2060	yāvantaḥ patitā viprā jaḍonmattādayo 'pi ca<BR>
14,096.015d@004_2061	daive ca pitrye ye cāpi rājan nārhanti satkriyām<BR>
14,096.015d@004_2062	klībaḥ plīhī ca kuṣṭhī ca rājayakṣmānvitaś ca yaḥ<BR>
14,096.015d@004_2063	apasmārī ca yaś cāpi pitrye nārhati satkriyām<BR>
14,096.015d@004_2064	cikitsakā devalakā vṛthā niyamadhāriṇaḥ<BR>
14,096.015d@004_2065	somavikrayiṇaś cāpi śrāddhe nārhanti satkṛtim<BR>
14,096.015d@004_2066	ekoddiṣṭasya ye cānnaṃ bhuñjate vidhivad dvijāḥ<BR>
14,096.015d@004_2067	cāndrāyaṇam akṛtvā te punar nārhanti satkṛtim<BR>
14,096.015d@004_2068	gāyakā nartakāś caiva plavakā vādakās tathā<BR>
14,096.015d@004_2069	kathakā yaudhikāś caiva śrāddhe nārhanti satkṛtim<BR>
14,096.015d@004_2070	anagnayaś ca ye viprāḥ pretaniryātakāś ca ye<BR>
14,096.015d@004_2071	stenāś cāpi vikarmasthā rājan nārhanti satkṛtim<BR>
14,096.015d@004_2072	aparijñātapūrvāś ca gaṇaputrāś ca ye dvijāḥ<BR>
14,096.015d@004_2073	putrikāputrakāś cāpi śrāddhe nārhanti satkṛtim<BR>
14,096.015d@004_2074	ṛṇakartā ca yo vipro yaś ca vāṇijyako dvijaḥ<BR>
14,096.015d@004_2075	prāṇivikrayavṛttiś ca śrāddhe nārhanti satkṛtim<BR>
14,096.015d@004_2076	cīrṇavratā guṇair yuktā nityaṃ svādhyāyatatparāḥ<BR>
14,096.015d@004_2077	sāvitrījñāḥ kriyāvantas te śrāddhe satkṛtikṣamāḥ<BR>
14,096.015d@004_2078	śrāddhasya brāhmaṇaḥ kālaḥ prāpto dadhi ghṛtaṃ tadā<BR>
14,096.015d@004_2079	darbhāḥ sumanasaḥ kṣetraṃ tatkāle śrāddhado bhavet<BR>
14,096.015d@004_2080	cāritraniyatā rājan kṛśā ye kṛśavṛttayaḥ<BR>
14,096.015d@004_2081	arthinaś copagacchanti tebhyo dattaṃ mahat phalam<BR>
14,096.015d@004_2082	tapasvinaś ca ye viprās tathā bhaikṣacarāś ca ye<BR>
14,096.015d@004_2083	arthinaḥ ke cid icchanti teṣāṃ dattaṃ mahat phalam<BR>
14,096.015d@004_2084	evaṃ dharmavidāṃ śreṣṭha jñātvā sarvātmanā tadā<BR>
14,096.015d@004_2085	śrotriyāya daridrāya prayacchānupakāriṇe<BR>
14,096.015d@004_2086	dānaṃ yat te priyaṃ kiṃ cic chrotriyāṇāṃ ca yat priyam<BR>
14,096.015d@004_2087	tat prayacchasva dharmajña yad icchasi tad akṣayam<BR>
14,096.015d@004_2088	nirayaṃ ye ca gacchanti tac chṛṇuṣva yudhiṣṭhira<BR>
14,096.015d@004_2089	gurvarthaṃ vā bhayārthaṃ vā no ced anyatra pāṇḍava<BR>
14,096.015d@004_2090	vadanti ye 'nṛtaṃ viprās te vai nirayagāminaḥ<BR>
14,096.015d@004_2091	paradārābhihartāraḥ paradārābhimarśakāḥ<BR>
14,096.015d@004_2092	paradāraprayoktāras te vai nirayagāminaḥ<BR>
14,096.015d@004_2093	sūcakāḥ saṃdhibhettāraḥ paradravyopajīvinaḥ<BR>
14,096.015d@004_2094	akṛtajñāś ca mitrāṇāṃ te vai nirayagāminaḥ<BR>
14,096.015d@004_2095	varṇāśramāṇāṃ ye bāhyāḥ pāṣaṇḍasthāś ca pāṇḍava<BR>
14,096.015d@004_2096	upāsate ca tān ye tu te sarve narakālayāḥ<BR>
14,096.015d@004_2097	vedavikrayiṇaś caiva vedānāṃ caiva dūṣakāḥ<BR>
14,096.015d@004_2098	vedānāṃ lekhakāś caiva te vai nirayagāminaḥ<BR>
14,096.015d@004_2099	rasavikrayiṇo rājan viṣavikrayiṇaś ca ye<BR>
14,096.015d@004_2100	kṣīravikrayiṇaś cāpi te vai nirayagāminaḥ<BR>
14,096.015d@004_2101	caṇḍālebhyas tu ye kṣīraṃ prayacchanti narādhamāḥ<BR>
14,096.015d@004_2102	arthārtham atha vā snehāt te vai nirayagāminaḥ<BR>
14,096.015d@004_2103	paśūnāṃ damakāś caiva tathā nāsānuvedhakāḥ<BR>
14,096.015d@004_2104	puṃstvasya hiṃsakāś caiva te vai nirayagāminaḥ<BR>
14,096.015d@004_2105	adātāraḥ samarthā ye dravyāṇāṃ lobhakāraṇāt<BR>
14,096.015d@004_2106	dīnānāthān na paśyanti te vai nirayagāminaḥ<BR>
14,096.015d@004_2107	kṣāntān dāntān kṛśān prājñān dīrghakālaṃ sadoṣitān<BR>
14,096.015d@004_2108	tyajanti kṛtakṛtyā ye te vai nirayagāminaḥ<BR>
14,096.015d@004_2109	bālānām atha vṛddhānāṃ śrāntānāṃ cāpi ye narāḥ<BR>
14,096.015d@004_2110	adattvāśnanti ye mṛṣṭaṃ te vai nirayagāminaḥ<BR>
14,096.015d@004_2111	ete pūrvarṣibhiḥ proktā narā nirayagāminaḥ<BR>
14,096.015d@004_2112	ye svargaṃ samanuprāptās tāñ śṛṇuṣva yudhiṣṭhira<BR>
14,096.015d@004_2113	dānena tapasā caiva satyena ca damena ca<BR>
14,096.015d@004_2114	ye dharmam anuvartante te narāḥ svargagāminaḥ<BR>
14,096.015d@004_2115	śuśrūṣayāpy upādhyāyāc chrutam ādāya pāṇḍava<BR>
14,096.015d@004_2116	ye pratigrahaniḥsnehās te narāḥ svargagāminaḥ<BR>
14,096.015d@004_2117	madhumāṃsāsavebhyas tu nivṛttā vṛttavat tu ye<BR>
14,096.015d@004_2118	paradāranivṛttāś ca te narāḥ svargagāminaḥ<BR>
14,096.015d@004_2119	mātaraṃ pitaraṃ caiva śuśrūṣanti ca ye narāḥ<BR>
14,096.015d@004_2120	bhrātṝṇām api sasnehās te narāḥ svargagāminaḥ<BR>
14,096.015d@004_2121	ye tu bhojanakāle tu niyatāś cātithipriyāḥ<BR>
14,096.015d@004_2122	dvārarodhaṃ na kurvanti te narāḥ svargagāminaḥ<BR>
14,096.015d@004_2123	vaivāhikaṃ tu kanyānāṃ daridrāṇāṃ ca ye narāḥ<BR>
14,096.015d@004_2124	kārayanti ca kurvanti te narāḥ svargagāminaḥ<BR>
14,096.015d@004_2125	rasānām atha bījānām oṣadhīnāṃ tathaiva ca<BR>
14,096.015d@004_2126	dātāraḥ śraddhayopetās te narāḥ svargagāminaḥ<BR>
14,096.015d@004_2127	kṣemākṣemaṃ ca mārgeṣu samāni viṣamāṇi ca<BR>
14,096.015d@004_2128	arthināṃ ye ca vakṣyanti te narāḥ svargagāminaḥ<BR>
14,096.015d@004_2129	parvadvaye caturdaśyām aṣṭamyāṃ saṃdhyayor dvayoḥ<BR>
14,096.015d@004_2130	ārdrāyāṃ janmanakṣatre viṣuve śravaṇe tathā<BR>
14,096.015d@004_2131	ye grāmyadharmaviratās te narāḥ svargagāminaḥ<BR>
14,096.015d@004_2132	havyakavyavidhānaṃ ca narakasvargagāminau<BR>
14,096.015d@004_2133	yudhiṣṭhira uvāca<BR>
14,096.015d@004_2133	dharmādharmau ca kathitau bhūyaḥ kiṃ śrotum icchasi<BR>
14,096.015d@004_2134	idaṃ me tattvato deva vaktum arhasy aśeṣataḥ<BR>
14,096.015d@004_2135	hiṃsām akṛtvā yo martyo brahmahatyām avāpnuyāt<BR>
14,096.015d@004_2135	bhagavān uvāca<BR>
14,096.015d@004_2136	brāhmaṇaṃ svayam āhūya bhikṣārthaṃ kṛśavṛttinam<BR>
14,096.015d@004_2137	brūyān nāstīti yaḥ paścāt tam āhur brahmaghātakam<BR>
14,096.015d@004_2138	madhyasthasyeha viprasya yo 'nūcānasya bhārata<BR>
14,096.015d@004_2139	vṛttiṃ harati durbuddhis tam āhur brahmaghātakam<BR>
14,096.015d@004_2140	gokulasya tṛṣārtasya jalānte vasudhādhipa<BR>
14,096.015d@004_2141	utpādayati yo vighnaṃ tam āhur brahmaghātakam<BR>
14,096.015d@004_2142	yaḥ pravṛttāṃ śrutiṃ satyāṃ śāstraṃ vā munibhiḥ kṛtam<BR>
14,096.015d@004_2143	dūṣayaty anabhijño yas taṃ vidyād brahmaghātakam<BR>
14,096.015d@004_2144	āśrame vā vane vāpi grāme vā nagare 'pi vā<BR>
14,096.015d@004_2145	agniṃ yaḥ prakṣipet kruddhas tam āhur brahmaghātakam<BR>
14,096.015d@004_2146	cakṣuṣā vāpi hīnasya paṅgor vāpi jaḍasya ca<BR>
14,096.015d@004_2147	hared vai yas tu sarvasvaṃ taṃ vidyād brahmaghātakam<BR>
14,096.015d@004_2148	krodhād vā yadi vā dveṣād ākruṣṭas tarjito 'pi vā<BR>
14,096.015d@004_2149	ṛtau striyaṃ vā nopeyāt tam āhur brahmaghātakam<BR>
14,096.015d@004_2150	yāvat sāro bhaved dhīras tannāśe yasya duḥsthitiḥ<BR>
14,096.015d@004_2151	yudhiṣṭhira uvāca<BR>
14,096.015d@004_2151	tat sarvasvaṃ hared yo vai tam āhur brahmaghātakam<BR>
14,096.015d@004_2152	sarveṣām api dānānāṃ yat tu dānaṃ viśiṣyate<BR>
14,096.015d@004_2153	bhagavān uvāca<BR>
14,096.015d@004_2153	abhojyānnāś ca ye viprās tān bravīhi surottama<BR>
14,096.015d@004_2154	annam eva praśaṃsanti devā brahmapuraḥsarāḥ<BR>
14,096.015d@004_2155	annena sadṛśaṃ dānaṃ na bhūtaṃ na bhaviṣyati<BR>
14,096.015d@004_2156	annam ūrjaskaraṃ loke annāt prāṇāḥ pratiṣṭhitāḥ<BR>
14,096.015d@004_2157	abhojyānnān imān rājan vakṣyamāṇān nibodha me<BR>
14,096.015d@004_2158	dīkṣitasya kadaryasya baddhasya nikṛtasya ca<BR>
14,096.015d@004_2159	abhiśastasya ṣaṇḍasya pākabhedakarasya ca<BR>
14,096.015d@004_2160	cikitsakasya sarvasya tathā cocchiṣṭabhojinaḥ<BR>
14,096.015d@004_2161	ugrānnaṃ sūtakānnaṃ ca śūdroccheṣaṇam eva ca<BR>
14,096.015d@004_2162	dviṣadannaṃ na bhoktavyaṃ patitānnaṃ ca yac chrutam<BR>
14,096.015d@004_2163	tathā ca piśunasyānnaṃ yajñavikrayiṇas tathā<BR>
14,096.015d@004_2164	śailūṣatantuvāyānnaṃ kṛtaghnasyānnam eva ca<BR>
14,096.015d@004_2165	ambaṣṭhasya niṣādasya raṅgāvatarakasya ca<BR>
14,096.015d@004_2166	suvarṇakartur vaiṇasya śastravikrayiṇas tathā<BR>
14,096.015d@004_2167	sūtānāṃ śauṇḍikānāṃ ca vaidyasya rajakasya ca<BR>
14,096.015d@004_2168	strījitasya nṛśaṃsasya tathā māhiṣikasya ca<BR>
14,096.015d@004_2169	anirdaśānāṃ pretānāṃ gaṇikānāṃ tathaiva ca<BR>
14,096.015d@004_2170	vandino dyūtakartuś ca tathā dyūtavidām api<BR>
14,096.015d@004_2171	parivittasya yac cānnaṃ parivettus tathaiva ca<BR>
14,096.015d@004_2172	yaś cāgradidhiṣur vipro didhiṣūpapatis tathā<BR>
14,096.015d@004_2173	tayor apy ubhayor annaṃ rājñaś cāpi vivarjayet<BR>
14,096.015d@004_2174	rājānnaṃ teja ādatte śūdrānnaṃ brahmavarcasam<BR>
14,096.015d@004_2175	āyuḥ suvarṇakārānnaṃ yaśaś carmāvakṛntinaḥ<BR>
14,096.015d@004_2176	gaṇānnaṃ gaṇikānnaṃ ca lokebhyaḥ parikṛntati<BR>
14,096.015d@004_2177	āyuś cikitsakasyānnaṃ śuklaṃ tu vṛṣalīpateḥ<BR>
14,096.015d@004_2178	viṣṭhā vārdhuṣikasyānnaṃ tasmāt tat parivarjayet<BR>
14,096.015d@004_2179	teṣāṃ tvagasthiromāṇi bhuṅkte yo 'nnaṃ tu bhakṣayet<BR>
14,096.015d@004_2180	amātyānnam athaiteṣāṃ bhuktvā tu triyahaṃ kṣipet<BR>
14,096.015d@004_2181	matyā bhuktvā sakṛd vāpi prājāpatyaṃ cared dvijaḥ<BR>
14,096.015d@004_2182	dānānāṃ ca phalaṃ yad vai śṛṇu pāṇḍava tattvataḥ<BR>
14,096.015d@004_2183	jaladas tṛptim āpnoti sukham akṣayam annadaḥ<BR>
14,096.015d@004_2184	tiladas tu prajām iṣṭāṃ dīpadaś cakṣur uttamam<BR>
14,096.015d@004_2185	bhūmido bhūmim āpnoti dīrgham āyur hiraṇyadaḥ<BR>
14,096.015d@004_2186	gṛhado 'gryāṇi veśmāni rūpyado rūpam uttamam<BR>
14,096.015d@004_2187	vāsodaś candrasālokyam aśvisālokyam aśvadaḥ<BR>
14,096.015d@004_2188	anaḍuddaḥ śriyaṃ juṣṭāṃ godaś ca bradhnaviṣṭapam<BR>
14,096.015d@004_2189	yānaśayyāprado bhāryām aiśvaryam abhayapradaḥ<BR>
14,096.015d@004_2190	dhānyadaḥ śāśvataṃ saukhyaṃ brahmado brahmasāmyatām<BR>
14,096.015d@004_2191	sarveṣām eva dānānāṃ brahmadānaṃ viśiṣyate<BR>
14,096.015d@004_2192	hiraṇyabhūgavāśvājavastraśayyāsanādiṣu<BR>
14,096.015d@004_2193	yo 'rcitaṃ pratigṛhṇāti dadāty arcitam eva ca<BR>
14,096.015d@004_2194	tāv ubhau gacchataḥ svargaṃ narakaṃ ca viparyaye<BR>
14,096.015d@004_2195	anṛtaṃ na vaded iṣṭvā tapas taptvā na vismayet<BR>
14,096.015d@004_2196	nārto 'py apavaded viprān na dattvā parikīrtayet<BR>
14,096.015d@004_2197	yajño 'nṛtena kṣarati tapaḥ kṣarati vismayāt<BR>
14,096.015d@004_2198	āyurviprāpavādena dānaṃ tu parikīrtanāt<BR>
14,096.015d@004_2199	ekaḥ prajāyate jantur eka eva pramīyate<BR>
14,096.015d@004_2200	eko 'nubhuṅkte sukṛtam ekaś cāpnoti duṣkṛtam<BR>
14,096.015d@004_2201	mṛtaṃ śarīram utsṛjya kāṣṭhaloṣṭasamaṃ kṣitau<BR>
14,096.015d@004_2202	vimukhā bāndhavā yānti dharmas tam anuvartate<BR>
14,096.015d@004_2203	anāgatāni kāryāṇi kartuṃ gaṇayate manaḥ<BR>
14,096.015d@004_2204	śarīrakaṃ samuddiśya smayate nūnam antakaḥ<BR>
14,096.015d@004_2205	tasmād dharmasahāyo 'stu dharmaṃ saṃcinuyāt sadā<BR>
14,096.015d@004_2206	dharmeṇa hi sahāyena tamas tarati dustaram<BR>
14,096.015d@004_2207	yeṣāṃ taṭākāni bahūdakāni<BR>
14,096.015d@004_2208	sabhāś ca kūpāś ca pratiśrayāś ca<BR>
14,096.015d@004_2209	annapradānaṃ madhurā ca vāṇī<BR>
14,096.015d@004_2210	yudhiṣṭhira uvāca<BR>
14,096.015d@004_2210	yamasya te nirviṣayā bhavanti<BR>
14,096.015d@004_2211	anekāntaṃ bahudvāraṃ dharmam āhur manīṣiṇaḥ<BR>
14,096.015d@004_2212	bhagavān uvāca<BR>
14,096.015d@004_2212	kiṃlakṣaṇo 'sau bhavati tan me brūhi janārdana<BR>
14,096.015d@004_2213	śṛṇu rājan samāsena dharmaśaucavidhikramam<BR>
14,096.015d@004_2214	ahiṃsā satyam asteyam ānṛśaṃsyaṃ damaḥ śamaḥ<BR>
14,096.015d@004_2215	ārjavaṃ caiva rājendra niścitaṃ dharmalakṣaṇam<BR>
14,096.015d@004_2216	brahmacaryaṃ tapaḥ kṣāntir madhumāṃsasya varjanam<BR>
14,096.015d@004_2217	maryādāyāṃ sthitiś caiva śamaḥ śaucasya lakṣaṇam<BR>
14,096.015d@004_2218	bālye vidyāṃ niṣeveta yauvane dārasaṃgraham<BR>
14,096.015d@004_2219	vārdhakye maunam ātiṣṭhet sarvadā dharmam ācaret<BR>
14,096.015d@004_2220	brāhmaṇān nāvamanyeta gurūn parivaden na ca<BR>
14,096.015d@004_2221	yatīnām anukūlaḥ syād eṣa dharmaḥ sanātanaḥ<BR>
14,096.015d@004_2222	yatir gurur dvijātīnāṃ varṇānāṃ brāhmaṇo guruḥ<BR>
14,096.015d@004_2223	patir eva guruḥ strīṇāṃ sarveṣāṃ pārthivo guruḥ<BR>
14,096.015d@004_2224	yad gṛhasthārjitaṃ pāpaṃ jñānato 'jñānato 'pi vā<BR>
14,096.015d@004_2225	nirdahiṣyati tat sarvam ekarātroṣito yatiḥ<BR>
14,096.015d@004_2226	durvṛttā vā suvṛttā vā jñānino 'jñānino 'pi vā<BR>
14,096.015d@004_2227	gṛhasthair yatayaḥ pūjyāḥ paratra hitakāṅkṣibhiḥ<BR>
14,096.015d@004_2228	ekadaṇḍī tridaṇḍī vā śikhaṇḍī muṇḍito 'pi vā<BR>
14,096.015d@004_2229	kāṣāyadaṇḍadhāro 'pi yatiḥ pūjyo yudhiṣṭhira<BR>
14,096.015d@004_2230	apūjito gṛhasthair vā tathā cāpy avamānitaḥ<BR>
14,096.015d@004_2231	yatir vāpy atithir vāpi narake pātayiṣyataḥ<BR>
14,096.015d@004_2232	tasmāt tu yatnataḥ pūjyā madbhaktā matparāyaṇāḥ<BR>
14,096.015d@004_2233	mayi saṃnyastakarmāṇaḥ paratra hitakāṅkṣibhiḥ<BR>
14,096.015d@004_2234	praharen na dvijān prājño gāṃ na hanyāt kadā cana<BR>
14,096.015d@004_2235	bhrūṇahatyāsamaṃ caitad ubhayaṃ yo niṣevate<BR>
14,096.015d@004_2236	nāgniṃ mukhenopadhamen na ca pādau pratāpayet<BR>
14,096.015d@004_2237	nādhaḥ kuryāt kadā cit tu na pṛṣṭhaṃ paritāpayet<BR>
14,096.015d@004_2238	nāntarāgamanaṃ kuryān na cāmedhyaṃ vinikṣipet<BR>
14,096.015d@004_2239	ucchiṣṭo na spṛśed agnim āśaucastho na jātu cit<BR>
14,096.015d@004_2240	śvacaṇḍālādibhiḥ spṛṣṭo nāṅgam agnau pratāpayet<BR>
14,096.015d@004_2241	sarvadevamayo vahnis tasmāc chuddhaḥ sadā spṛśet<BR>
14,096.015d@004_2242	prāptamūtrapurīṣas tu na spṛśed vahnim ātmavān<BR>
14,096.015d@004_2243	yāvat tu dhārayed vegaṃ tāvad aprayato bhavet<BR>
14,096.015d@004_2244	pacanāgniṃ na gṛhṇīyāt paraveśmani jātu cit<BR>
14,096.015d@004_2245	tena pakvena cānnena yat karma kurute śubham<BR>
14,096.015d@004_2246	tac chubhasya phalasyārdham agnidasya bhaven nṛpa<BR>
14,096.015d@004_2247	tasmāc chubhataraṃ karma prakuryād avināśitam<BR>
14,096.015d@004_2248	pramādād yadi vājñānāt tasya nāśo bhaviṣyati<BR>
14,096.015d@004_2249	yudhiṣṭhira uvāca<BR>
14,096.015d@004_2249	gṛhṇīyāt tu mathitvā vā śrotriyāgārato 'pi vā<BR>
14,096.015d@004_2250	kīdṛśāḥ sādhavo viprāḥ kebhyo dattaṃ mahat phalam<BR>
14,096.015d@004_2251	bhagavān uvāca<BR>
14,096.015d@004_2251	kīdṛśebhyo hi dātavyaṃ tan me brūhi janārdana<BR>
14,096.015d@004_2252	akrodhanāḥ satyaparā dharmanityā jitendriyāḥ<BR>
14,096.015d@004_2253	tādṛśāḥ sādhavo viprās tebhyo dattaṃ mahat phalam<BR>
14,096.015d@004_2254	amāninaḥ sarvasahā dṛṣṭārthā vijitendriyāḥ<BR>
14,096.015d@004_2255	sarvabhūtahitā maitrās tebhyo dattaṃ mahat phalam<BR>
14,096.015d@004_2256	alubdhāḥ śucayo vaidyā hrīmantaḥ satyavādinaḥ<BR>
14,096.015d@004_2257	svadharmaniratā ye tu tebhyo dattaṃ mahat phalam<BR>
14,096.015d@004_2258	sāṅgāṃś ca caturo vedān yo 'dhīyīta dine dine<BR>
14,096.015d@004_2259	śūdrānnaṃ yasya dehe na tatpātram ṛṣayo viduḥ<BR>
14,096.015d@004_2260	prajñāśrutābhyāṃ vṛttena śīlena ca samanvitaḥ<BR>
14,096.015d@004_2261	tārayet tat kulaṃ sarvam eko 'pīha yudhiṣṭhira<BR>
14,096.015d@004_2262	gām aśvam annaṃ vittaṃ vā tadvidhe pratipādayet<BR>
14,096.015d@004_2263	niśamya ca guṇopetaṃ brāhmaṇaṃ sādhusaṃmatam<BR>
14,096.015d@004_2264	yudhiṣṭhira uvāca<BR>
14,096.015d@004_2264	dūrād āhṛtya satkṛtya taṃ prayatnena pūjayet<BR>
14,096.015d@004_2265	dharmādharmavidhir deva mama bhīṣmeṇa bhāṣitaḥ<BR>
14,096.015d@004_2266	bhīṣmavākyāt sārabhūtaṃ vada dharmaṃ sureśvara<BR>
14,096.015d@004_2266	bhagavān uvāca<BR>
14,096.015d@004_2267	annena dhāryate sarvaṃ jagad etac carācaram<BR>
14,096.015d@004_2268	annāt prabhavati prāṇaḥ pratyakṣaṃ nāsti saṃśayaḥ<BR>
14,096.015d@004_2269	kalatraṃ pīḍayitvāpi deśe kāle ca śaktitaḥ<BR>
14,096.015d@004_2270	dātavyaṃ bhikṣave cānnam ātmano bhūtim icchatā<BR>
14,096.015d@004_2271	vipram adhvapariśrāntaṃ bālaṃ vṛddham athāpi vā<BR>
14,096.015d@004_2272	arcayed guruvat prīto gṛhastho gṛham āgatam<BR>
14,096.015d@004_2273	krodham utpatitaṃ hitvā suśīlo vītamatsaraḥ<BR>
14,096.015d@004_2274	arcayed atithiṃ prītaḥ paratra hitabhūtaye<BR>
14,096.015d@004_2275	atithiṃ nāvamanyeta nānṛtāṃ giram īrayet<BR>
14,096.015d@004_2276	na pṛcched gotracaraṇaṃ nādhītaṃ vā kadā cana<BR>
14,096.015d@004_2277	caṇḍālo vā śvapāko vā kāle yaḥ kaś cid āgataḥ<BR>
14,096.015d@004_2278	annena pūjanīyaḥ sa paratra hitam icchatā<BR>
14,096.015d@004_2279	pidhāya tu gṛhadvāraṃ bhuṅkte hy ekaḥ prahṛṣṭavat<BR>
14,096.015d@004_2280	svargadvārapidhānaṃ vai kṛtaṃ tena yudhiṣṭhira<BR>
14,096.015d@004_2281	pitṝn devān ṛṣīn viprān atithīṃś ca nirāśrayān<BR>
14,096.015d@004_2282	yo naraḥ prīṇayaty annais tasya puṇyaphalaṃ mahat<BR>
14,096.015d@004_2283	kṛtvāpi pāpaṃ bahuśo yo dadyād annam arthine<BR>
14,096.015d@004_2284	brāhmaṇāya viśeṣeṇa sarvapāpaiḥ pramucyate<BR>
14,096.015d@004_2285	annadaḥ prāṇado loke prāṇadaḥ sarvado bhavet<BR>
14,096.015d@004_2286	tasmād annaṃ viśeṣeṇa dātavyaṃ bhūtim icchatā<BR>
14,096.015d@004_2287	annaṃ hy amṛtam ity āhur annaṃ prajananaṃ smṛtam<BR>
14,096.015d@004_2288	annapraṇāśe sīdanti śarīre pañca dhātavaḥ<BR>
14,096.015d@004_2289	balaṃ balavato naśyed annahīnasya dehinaḥ<BR>
14,096.015d@004_2290	tasmād annaṃ pradātavyaṃ śraddhayāśraddhayāpi vā<BR>
14,096.015d@004_2291	ādatte hi rasaṃ sarvam ādityaḥ svagabhastibhiḥ<BR>
14,096.015d@004_2292	vāyus tasmāt samādāya rasaṃ megheṣu dhārayet<BR>
14,096.015d@004_2293	tat tu meghagataṃ bhūmau śakro varṣati tādṛśam<BR>
14,096.015d@004_2294	tena digdhā bhaved devī mahī prītā ca pāṇḍava<BR>
14,096.015d@004_2295	tasyāṃ sasyāni rohanti yair jīvanty akhilāḥ prajāḥ<BR>
14,096.015d@004_2296	māṃsamedosthimajjānāṃ saṃbhavas tebhya eva hi<BR>
14,096.015d@004_2297	evaṃ sūryaś ca pavano meghaḥ śakras tathaiva ca<BR>
14,096.015d@004_2298	eka eva smṛto rāśir yato bhūtāni jajñire<BR>
14,096.015d@004_2299	bhavanāni ca divyāni divi teṣāṃ mahātmanām<BR>
14,096.015d@004_2300	nānāsaṃsthānarūpāṇi nānābhūtayutāni ca<BR>
14,096.015d@004_2301	candramaṇḍalaśubhrāṇi kiṅkiṇījālavanti ca<BR>
14,096.015d@004_2302	taruṇādityavarṇāni sthāvarāṇi carāṇi ca<BR>
14,096.015d@004_2303	anekaśatasaṃkhyāni sāntarjalavanāni ca<BR>
14,096.015d@004_2304	tatra puṣpaphalopetāḥ kāmadāḥ surapādapāḥ<BR>
14,096.015d@004_2305	vāpyo vīthyaḥ sabhāḥ kūpā dīrghikāś ca sahasraśaḥ<BR>
14,096.015d@004_2306	ghoṣavanti ca yānāni yuktāny atha sahasraśaḥ<BR>
14,096.015d@004_2307	bhakṣyabhojyamayāḥ śailā vāsāṃsy ābharaṇāni ca<BR>
14,096.015d@004_2308	kṣīrasravantyaḥ saritas tathā caivānnaparvatāḥ<BR>
14,096.015d@004_2309	prāsādāḥ pāṇḍarāḥ śubhrāḥ śayyāś ca kanakojjvalāḥ<BR>
14,096.015d@004_2310	yudhiṣṭhira uvāca<BR>
14,096.015d@004_2310	annadās tatra tiṣṭhanti tasmād annaprado bhavet<BR>
14,096.015d@004_2311	annadānaphalaṃ śrutvā prīto 'smi madhusūdana<BR>
14,096.015d@004_2312	bhagavān uvāca<BR>
14,096.015d@004_2312	bhojanasya vidhiṃ vaktuṃ devadeva tvam arhasi<BR>
14,096.015d@004_2313	bhojanasya dvijātīnāṃ vidhānaṃ śṛṇu pāṇḍava<BR>
14,096.015d@004_2314	snātaḥ śuciḥ śucau deśe nirjane hutapāvakaḥ<BR>
14,096.015d@004_2315	maṇḍalaṃ kārayitvā tu caturaśraṃ dvijottamaḥ<BR>
14,096.015d@004_2316	kṣatriyaś cet tato vṛttaṃ vaiśyo 'rdhendusamākṛtim<BR>
14,096.015d@004_2317	ārdrapādas tu bhuñjīyāt prāṅmukhaś cāsane śucau<BR>
14,096.015d@004_2318	pādābhyāṃ dharaṇīṃ spṛṣṭvā pādenaikena vā punaḥ<BR>
14,096.015d@004_2319	naikavāsās tu bhuñjīyān na cāntardhāya vā dvijaḥ<BR>
14,096.015d@004_2320	na bhinnapātre bhuñjīta parṇapṛṣṭhe tathaiva ca<BR>
14,096.015d@004_2321	annaṃ pūrvaṃ namaskuryāt prahṛṣṭenāntarātmanā<BR>
14,096.015d@004_2322	nānyad ālokayed annān na jugupseta tatparaḥ<BR>
14,096.015d@004_2323	jugupsitaṃ ca yac cānnaṃ rākṣasā eva bhuñjate<BR>
14,096.015d@004_2324	pāṇinā jalam uddhṛtya kuryād annaṃ pradakṣiṇam<BR>
14,096.015d@004_2325	apeyaṃ tad vijānīyāt pītvā cāndrāyaṇaṃ caret<BR>
14,096.015d@004_2326	pariveṣajalād anyat peyam etat tu mantravat<BR>
14,096.015d@004_2327	pañca prāṇāhutīḥ kuryāt sama[*]ṃ tu pṛthak pṛthak<BR>
14,096.015d@004_2328	yathā rasaṃ na jānāti jihvā prāṇāhutau nṛpa<BR>
14,096.015d@004_2329	tathā samāhitaḥ kuryāt prāṇāhutim atandritaḥ<BR>
14,096.015d@004_2330	viditvānnam athānnādaṃ pañca prāṇāṃś ca pāṇḍava<BR>
14,096.015d@004_2331	yaḥ kuryād āhutīḥ pañca teneṣṭāḥ pañca vāyavaḥ<BR>
14,096.015d@004_2332	ato 'nyathā tu bhuñjāno brāhmaṇo jñānadurbalaḥ<BR>
14,096.015d@004_2333	tenānnenāsurān pretān rākṣasāṃs tarpayiṣyati<BR>
14,096.015d@004_2334	vaktrapramāṇān piṇḍāṃś ca grased ekaikaśaḥ punaḥ<BR>
14,096.015d@004_2335	vaktrādhikaṃ tu yat piṇḍam ātmocchiṣṭaṃ tad ucyate<BR>
14,096.015d@004_2336	piṇḍāvaśiṣṭam anyac ca vaktraniḥsṛtam eva ca<BR>
14,096.015d@004_2337	abhojyaṃ tad vijānīyād bhuktvā cāndrāyaṇaṃ caret<BR>
14,096.015d@004_2338	svam ucchiṣṭaṃ tu yo bhuṅkte yo bhuṅte muktabhojanam<BR>
14,096.015d@004_2339	cāndrāyaṇaṃ caret kṛcchraṃ prājāpatyam athāpi vā<BR>
14,096.015d@004_2340	pibataḥ patite toye bhojane mukhaniḥsṛte<BR>
14,096.015d@004_2341	abhojyaṃ tad vijānīyād bhuktvā cāndrāyaṇaṃ caret<BR>
14,096.015d@004_2342	pītaśeṣaṃ tu tan nāma na peyaṃ pāṇḍunandana<BR>
14,096.015d@004_2343	pibed yadi hi tan mohād dvijaś cāndrāyaṇaṃ caret<BR>
14,096.015d@004_2344	pānīyāni pibed yena tat pātraṃ dvijasattamaḥ<BR>
14,096.015d@004_2345	anucchiṣṭaṃ bhavet tāvad yāvad bhūmau na nikṣipet<BR>
14,096.015d@004_2346	maunī vāpy atha vāmaunī prahṛṣṭaḥ saṃyatendriyaḥ<BR>
14,096.015d@004_2347	bhuñjīta vidhivad vipro na cocchiṣṭaṃ pradāpayet<BR>
14,096.015d@004_2348	sadā cātyāśanaṃ nādyān nātihīnaṃ ca karhi cit<BR>
14,096.015d@004_2349	yathānnena vyathā na syāt tathā bhuñjīta nityaśaḥ<BR>
14,096.015d@004_2350	udakyām api caṇḍālaṃ śvānaṃ vā rurum eva vā<BR>
14,096.015d@004_2351	bhuñjāno yadi vā paśyet tad annaṃ ca parityajet<BR>
14,096.015d@004_2352	bhuñjāno hy atyajan mohād dvijaś cāndrāyaṇaṃ caret<BR>
14,096.015d@004_2353	keśakīṭāvapannaṃ ca mukhamārutavījitam<BR>
14,096.015d@004_2354	abhojyaṃ tad vijānīyād bhuktvā cāndrāyaṇaṃ caret<BR>
14,096.015d@004_2355	utthāya ca punaḥ spṛṣṭaṃ pādaspṛṣṭaṃ ca laṅghitam<BR>
14,096.015d@004_2356	annaṃ tad rākṣasaṃ vidyāt tasmāt tat parivarjayet<BR>
14,096.015d@004_2357	rākṣasocchiṣṭabhug vipraḥ sapta pūrvān parān api<BR>
14,096.015d@004_2358	niraye raurave ghore svapitṝn pātayiṣyati<BR>
14,096.015d@004_2359	tasminn ācamanaṃ kuryād yasmin pātre sa bhuktavān<BR>
14,096.015d@004_2360	yady uttiṣṭhaty anācānto bhuktavān āsanāt tataḥ<BR>
14,096.015d@004_2361	yudhiṣṭhira uvāca<BR>
14,096.015d@004_2361	snānaṃ sadyaḥ prakurvīta so 'nyathāprayato bhavet<BR>
14,096.015d@004_2362	tṛṇamuṣṭividhānaṃ ca tṛṇamāhātmyam eva ca<BR>
14,096.015d@004_2363	ikṣoḥ somasamudbhūtiṃ vaktum arhasi mānada<BR>
14,096.015d@004_2363	bhagavān uvāca<BR>
14,096.015d@004_2364	pitaro vṛṣabhā jñeyā gāvo lokasya mātaraḥ<BR>
14,096.015d@004_2365	tāsāṃ tu pūjayā rājan pūjitāḥ pitṛmātaraḥ<BR>
14,096.015d@004_2366	sabhā prapā gṛhaṃ cāpi devatāyatanāni ca<BR>
14,096.015d@004_2367	śudhyanti śakṛdā yāsāṃ kiṃ pūtam adhikaṃ tataḥ<BR>
14,096.015d@004_2368	grāsamuṣṭiṃ paragave dadyāt saṃvatsaraṃ tu yaḥ<BR>
14,096.015d@004_2369	akṛtvā svayam āhāraṃ vrataṃ tat sārvakālikam<BR>
14,096.015d@004_2370	gāvo me mātaraḥ sarvāḥ pitaraś caiva govṛṣāḥ<BR>
14,096.015d@004_2371	grāsamuṣṭiṃ mayā dattāṃ pratigṛhṇantu mātaraḥ<BR>
14,096.015d@004_2372	ity uktvānena mantreṇa sāvitryā vā samāhitaḥ<BR>
14,096.015d@004_2373	abhimantrya grāsamuṣṭiṃ tasya puṇyaphalaṃ śṛṇu<BR>
14,096.015d@004_2374	yat kṛtaṃ duṣkṛtaṃ tena jñānato 'jñānato 'pi vā<BR>
14,096.015d@004_2375	tasya naśyati tat sarvaṃ duḥsvapnaṃ ca vinaśyati<BR>
14,096.015d@004_2376	tilāḥ pavitrāḥ pāpaghnā nārāyaṇasamudbhavāḥ<BR>
14,096.015d@004_2377	tilāñ śrāddhe praśaṃsanti dānam etad anuttamam<BR>
14,096.015d@004_2378	tilān dadyāt tilān bhakṣyāt tilān prātar upaspṛśet<BR>
14,096.015d@004_2379	tilaṃ tilam iti brūyāt tilāḥ pāpaharā hi te<BR>
14,096.015d@004_2380	krītāḥ pratigṛhītā vā na vikreyā dvijātibhiḥ<BR>
14,096.015d@004_2381	bhojanābhyañjanād dānād yo 'nyat tu kurute tilaiḥ<BR>
14,096.015d@004_2382	kṛmir bhūtvā śvaviṣṭhāyāṃ pitṛbhiḥ saha majjati<BR>
14,096.015d@004_2383	tilān na pīḍayed vipro yantracakre svayaṃ nṛpa<BR>
14,096.015d@004_2384	pīḍayan hi dvijo mohān narakaṃ yāti rauravam<BR>
14,096.015d@004_2385	ikṣuvaṃśodbhavaḥ somaḥ somavaṃśodbhavā dvijāḥ<BR>
14,096.015d@004_2386	ikṣūn na pīḍayet tasmād ikṣughātyātmaghātakaḥ<BR>
14,096.015d@004_2387	ikṣudaṇḍasahasrāṇām ekaikena yudhiṣṭhira<BR>
14,096.015d@004_2388	brahmahatyām avāpnoti brāhmaṇo yantrapīḍakaḥ<BR>
14,096.015d@004_2389	yudhiṣṭhira uvāca<BR>
14,096.015d@004_2389	tasmān na pīḍayed ikṣūn yantracakre dvijottamaḥ<BR>
14,096.015d@004_2390	samuccayaṃ tu dharmāṇāṃ bhojyābhojyaṃ tathaiva ca<BR>
14,096.015d@004_2391	bhagavān uvāca<BR>
14,096.015d@004_2391	śrutaṃ mayā tvatprasādād āpaddharmaṃ bravīhi me<BR>
14,096.015d@004_2392	durbhikṣe rāṣṭrasaṃbādhe tvāśauce mṛtasūtake<BR>
14,096.015d@004_2393	dharmakāle 'dhvani tathā niyamo naiva lupyate<BR>
14,096.015d@004_2394	dūrādhvagamanāt khinno dvijālābhe 'tha śūdrataḥ<BR>
14,096.015d@004_2395	akṛtānnaṃ ca yat kiṃ cid gṛhṇīyād ātmavṛttaye<BR>
14,096.015d@004_2396	āturo duḥkhito vāpi bhayārto vā bubhukṣitaḥ<BR>
14,096.015d@004_2397	bhuñjann avidhinā vipraḥ prāyaścittīyate na ca<BR>
14,096.015d@004_2398	nimantritas tu yo vipro vidhivad dhavyakavyayoḥ<BR>
14,096.015d@004_2399	māṃsāny api ca bhuñjānaḥ prāyaścittīyate na ca<BR>
14,096.015d@004_2400	aṣṭau tāny avrataghnāni āpo mūlaṃ ghṛtaṃ payaḥ<BR>
14,096.015d@004_2401	havir brāhmaṇakāmāya guror vacanam auṣadham<BR>
14,096.015d@004_2402	aśakto vidhivat kartuṃ prāyaścittāni yo naraḥ<BR>
14,096.015d@004_2403	viduṣāṃ vacanenāpi dānenāpi viśudhyati<BR>
14,096.015d@004_2404	anṛtāv ṛtukāle vā divā rātrau tathāpi vā<BR>
14,096.015d@004_2405	yudhiṣṭhira uvāca<BR>
14,096.015d@004_2405	proṣitas tu striyaṃ gacchet prāyaścittīyate na ca<BR>
14,096.015d@004_2406	praśasyāḥ kīdṛśā viprā nindyāś cāpi sureśvara<BR>
14,096.015d@004_2407	bhagavān uvāca<BR>
14,096.015d@004_2407	aṣṭakāyāś ca kaḥ kālas tan me kathaya suvrata<BR>
14,096.015d@004_2408	satyasandhaṃ dvijaṃ dṛṣṭvā sthānād vepati bhāskaraḥ<BR>
14,096.015d@004_2409	eṣa me maṇḍalaṃ bhittvā yāti brahma sanātanam<BR>
14,096.015d@004_2410	kulīnaḥ karmakṛd vaidyas tathā cāpy ānṛśaṃsyavān<BR>
14,096.015d@004_2411	hrīmān ṛjuḥ satyavādī pātraṃ sarva ime dvijāḥ<BR>
14,096.015d@004_2412	ete cāgrāsanasthās tu bhuñjānāḥ prathamaṃ dvijāḥ<BR>
14,096.015d@004_2413	tasyāṃ paṅktyāṃ ca ye cānye tān punanty eva darśanāt<BR>
14,096.015d@004_2414	madbhaktā ye dvijaśreṣṭhā madgatā matparāyaṇāḥ<BR>
14,096.015d@004_2415	tān paṅktipāvanān viddhi pūjyāṃś caiva viśeṣataḥ<BR>
14,096.015d@004_2416	nindyāñ śṛṇu dvijān rājann api vā vedapāragān<BR>
14,096.015d@004_2417	brāhmaṇacchadmanā loke carataḥ pāpakāriṇaḥ<BR>
14,096.015d@004_2418	anagnir anadhīyānaḥ pratigraharucis tu yaḥ<BR>
14,096.015d@004_2419	yatra kutra tu bhuñjānas taṃ vidyāt paṅktidūṣakam<BR>
14,096.015d@004_2420	mṛtasūtakapuṣṭāṅgo yaś ca śūdrānnabhug dvijaḥ<BR>
14,096.015d@004_2421	ahaṃ cāpi na jānāmi gatiṃ tasya narādhipa<BR>
14,096.015d@004_2422	śūdrānnarasapuṣṭāṅgo hy adhīyāno 'pi nityaśaḥ<BR>
14,096.015d@004_2423	japato juhvato vāpi gatir ūrdhvā na vidyate<BR>
14,096.015d@004_2424	āhitāgniś ca yo vipraḥ śūdrānnān na nivartate<BR>
14,096.015d@004_2425	pañca tasya praṇaśyanti ātmā brahma trayo 'gnayaḥ<BR>
14,096.015d@004_2426	śūdrapreṣaṇakartuś ca brāhmaṇasya viśeṣataḥ<BR>
14,096.015d@004_2427	bhūmāv annaṃ pradātavyaṃ śvasṛgālasamo hi saḥ<BR>
14,096.015d@004_2428	pretabhūtaṃ tu yaḥ śūdraṃ brāhmaṇo jñānadurbalaḥ<BR>
14,096.015d@004_2429	anugacchen nīyamānaṃ trirātram aśucir bhavet<BR>
14,096.015d@004_2430	trirātre tu tataḥ pūrṇe nadīṃ gatvā samudragām<BR>
14,096.015d@004_2431	prāṇāyāmaśataṃ kṛtvā ghṛtaṃ prāśya viśudhyati<BR>
14,096.015d@004_2432	anāthaṃ brāhmaṇaṃ pretaṃ ye vahanti dvijottamāḥ<BR>
14,096.015d@004_2433	pade pade 'śvamedhasya phalaṃ te prāpnuvanti hi<BR>
14,096.015d@004_2434	na teṣām aśubhaṃ kiṃ cit pāpaṃ vāśubhakarmaṇām<BR>
14,096.015d@004_2435	jalāvagāhanād eva sadyaḥ śaucaṃ vidhīyate<BR>
14,096.015d@004_2436	śūdraveśmani vipreṇa kṣīraṃ vā yadi vā dadhi<BR>
14,096.015d@004_2437	nirvṛtena na bhoktavyaṃ viddhi śūdrānnam eva tat<BR>
14,096.015d@004_2438	viprāṇāṃ bhoktukāmānām atyantaṃ cānnakāṅkṣayā<BR>
14,096.015d@004_2439	yo vighnaṃ kurute martyas tato nānyo 'sti pāpakṛt<BR>
14,096.015d@004_2440	sarve ca vedāḥ saha ṣaḍbhir aṅgaiḥ<BR>
14,096.015d@004_2441	sāṃkhyaṃ purāṇaṃ ca kule ca janma<BR>
14,096.015d@004_2442	naitāni sarvāṇi gatir bhavanti<BR>
14,096.015d@004_2443	śīlavyapetasya nṛpa dvijasya<BR>
14,096.015d@004_2444	grahoparāge viṣuve 'yanānte<BR>
14,096.015d@004_2445	pitrye maghāsu svasute ca jāte<BR>
14,096.015d@004_2446	gayeṣu piṇḍeṣu ca pāṇḍuputra<BR>
14,096.015d@004_2447	dattaṃ bhaven niṣkasahasratulyam<BR>
14,096.015d@004_2448	vaiśākhamāsasya ca yā tṛtīyā<BR>
14,096.015d@004_2449	navamy asau kārtikaśuklapakṣe<BR>
14,096.015d@004_2450	nabhasyamāsasya ca kṛṣṇapakṣe<BR>
14,096.015d@004_2451	trayodaśī pañcadaśī ca māghe<BR>
14,096.015d@004_2452	upaplave candramaso raveś ca<BR>
14,096.015d@004_2453	śrāddhasya kālo hy ayanadvaye ca<BR>
14,096.015d@004_2454	yas tv ekapaṅktyāṃ viṣayaṃ dadāti<BR>
14,096.015d@004_2455	snehād bhayād vā yadi vārthahetoḥ<BR>
14,096.015d@004_2456	krūraṃ durācāram anātmavantaṃ<BR>
14,096.015d@004_2457	brahmaghnam enaṃ munayo vadanti<BR>
14,096.015d@004_2458	ihaivaikasya nāmutra amutraikasya no iha<BR>
14,096.015d@004_2459	iha cāmutra caikasya nāmutraikasya no iha<BR>
14,096.015d@004_2460	dhanāni yeṣāṃ vipulāni santi<BR>
14,096.015d@004_2461	nityaṃ ramante paralokamūḍhāḥ<BR>
14,096.015d@004_2462	teṣām ayaṃ śatruvaraghnaloko<BR>
14,096.015d@004_2463	nānyaḥ sadā dehasukhe ratānām<BR>
14,096.015d@004_2464	ye yogayuktās tapasi prasaktāḥ<BR>
14,096.015d@004_2465	svādhyāyaśīlā jarayanti deham<BR>
14,096.015d@004_2466	jitendriyā bhūtahite niviṣṭās<BR>
14,096.015d@004_2467	teṣām asau nāyam arighnalokaḥ<BR>
14,096.015d@004_2468	ye dharmam eva prathamaṃ caranti<BR>
14,096.015d@004_2469	dharmeṇa labdhvāpi dhanāni kāle<BR>
14,096.015d@004_2470	dārān avāpya kratubhir jayante<BR>
14,096.015d@004_2471	teṣām ayaṃ caiva paraś ca lokaḥ<BR>
14,096.015d@004_2472	ye naiva vidyāṃ na tapo na dānaṃ<BR>
14,096.015d@004_2473	na cāpi mūḍhāḥ prajane yatante<BR>
14,096.015d@004_2474	na cāpi gacchanti sukhāni bhogāṃs<BR>
14,096.015d@004_2475	teṣām ayaṃ caiva paraś ca nāsti<BR>
14,096.015d@004_2475	yudhiṣṭhira uvāca<BR>
14,096.015d@004_2476	nārāyaṇa purāṇeśa yogāvāsa namo 'stu te<BR>
14,096.015d@004_2477	śrotum icchāmi kārtsnyena dharmasārasamuccayam<BR>
14,096.015d@004_2477	bhagavān uvāca<BR>
14,096.015d@004_2478	dharmasāraṃ mahārāja manunā proktam āditaḥ<BR>
14,096.015d@004_2479	pravakṣyāmi manuproktaṃ paurāṇaṃ śrutisaṃhitam<BR>
14,096.015d@004_2480	agnicit kapilā satrī rājā bhikṣur mahodadhiḥ<BR>
14,096.015d@004_2481	dṛṣṭamātrāḥ punanty ete tasmāt paśyeta tān sadā<BR>
14,096.015d@004_2482	gaur ekasyaiva dātavyā na bahūnāṃ yudhiṣṭhira<BR>
14,096.015d@004_2483	sā gaur vikrayam āpannā dahaty āsaptamaṃ kulam<BR>
14,096.015d@004_2484	bahūnāṃ na pradātavyā gaur vastraṃ śayanaṃ striyaḥ<BR>
14,096.015d@004_2485	tādṛgbhūtaṃ tu tad dānaṃ dātāraṃ nopatiṣṭhati<BR>
14,096.015d@004_2486	ākramya brāhmaṇair bhuktam anāryāṇāṃ tu veśmani<BR>
14,096.015d@004_2487	gobhiś ca puṇyaṃ tat teṣāṃ rājasūyād viśiṣyate<BR>
14,096.015d@004_2488	mā dadātv iti yo brūyād gavyagnau brāhmaṇeṣu ca<BR>
14,096.015d@004_2489	tiryagyoniśataṃ gatvā caṇḍāleṣūpajāyate<BR>
14,096.015d@004_2490	brāhmaṇasvaṃ tu devasvaṃ daridrasya ca yad dhanam<BR>
14,096.015d@004_2491	guroś cāpi hṛtaṃ rājan svargastham api pātayet<BR>
14,096.015d@004_2492	dharmaṃ jijñāsamānānāṃ pramāṇaṃ paramaṃ śrutiḥ<BR>
14,096.015d@004_2493	dvitīyaṃ dharmaśāstrāṇi tṛtīyaṃ lokasaṃgrahaḥ<BR>
14,096.015d@004_2494	ā samudrāc ca yat pūrvād ā samudrāc ca paścimāt<BR>
14,096.015d@004_2495	himavadvindhyayor madhyam āryāvartaṃ pracakṣate<BR>
14,096.015d@004_2496	sarasvatīdṛṣadvatyor devanadyor yad antaram<BR>
14,096.015d@004_2497	tad devanirmitaṃ deśaṃ brahmāvartaṃ pracakṣate<BR>
14,096.015d@004_2498	yasmin deśe ya ācāraḥ pāraṃparyakramāgataḥ<BR>
14,096.015d@004_2499	varṇānāṃ sāntarālānāṃ sa sadācāra ucyate<BR>
14,096.015d@004_2500	kurukṣetraṃ ca matsyāś ca pāñcālāḥ śūrasenayaḥ<BR>
14,096.015d@004_2501	ete brahmarṣideśās tu brahmāvartād anantarāḥ<BR>
14,096.015d@004_2502	etaddeśaprasūtasya sakāśād agrajanmanaḥ<BR>
14,096.015d@004_2503	svaṃ cāritraṃ tu gṛhṇīyuḥ pṛthivyāṃ sarvamānavāḥ<BR>
14,096.015d@004_2504	himavadvindhyayor madhyaṃ yat prāg viśasanād api<BR>
14,096.015d@004_2505	pratyag eva prayāgāt tu madhyadeśaḥ prakīrtitaḥ<BR>
14,096.015d@004_2506	kṛṣṇasāras tu carati mṛgo yatra svabhāvataḥ<BR>
14,096.015d@004_2507	sa jñeyo yajñiyo deśo mlecchadeśas tataḥ param<BR>
14,096.015d@004_2508	etān vijñāya deśāṃs tu saṃśrayeyur dvijātayaḥ<BR>
14,096.015d@004_2509	śūdras tu yasmin kasmin vā nivased vṛttikarśitaḥ<BR>
14,096.015d@004_2510	ācāraprabhavo dharmo hy ahiṃsā satyam eva ca<BR>
14,096.015d@004_2511	dānaṃ caiva yathāśakti niyamāś ca yamaiḥ saha<BR>
14,096.015d@004_2512	vaidikaiḥ karmabhiḥ puṇyair niṣekādir dvijanmanām<BR>
14,096.015d@004_2513	kāryaḥ śarīrasaṃskāraḥ pāvanaḥ pretya ceha ca<BR>
14,096.015d@004_2514	garbhahomair jātakarmanāmacaulopanāyanaiḥ<BR>
14,096.015d@004_2515	svādhyāyais tadvrataiś caiva vivāhasnātakavrataiḥ<BR>
14,096.015d@004_2516	mahāyajñaiś ca yajñaiś ca brāhmīyaṃ kriyate tanuḥ<BR>
14,096.015d@004_2517	dharmārthau yatra na syātāṃ śuśrūṣā vāpi tadvidhā<BR>
14,096.015d@004_2518	vidyā tasmin na vaptavyā śubhaṃ bījam ivoṣare<BR>
14,096.015d@004_2519	laukikaṃ vaidikaṃ vāpi tathādhyātmikam eva vā<BR>
14,096.015d@004_2520	yasmāj jñānam idaṃ prāptaṃ taṃ pūrvam abhivādayet<BR>
14,096.015d@004_2521	savyena savyaṃ saṃgṛhya dakṣiṇena tu dakṣiṇam<BR>
14,096.015d@004_2522	na kuryād ekahastena guroḥ pādābhivādanam<BR>
14,096.015d@004_2523	niṣekādīni karmāṇi yaḥ karoti yathāvidhi<BR>
14,096.015d@004_2524	adhyāpayati caivainaṃ sa vipro gurur ucyate<BR>
14,096.015d@004_2525	kṛtvopanayanaṃ vedān yo 'dhyāpayati nityaśaḥ<BR>
14,096.015d@004_2526	sakalpān sarahasyāṃś ca sa copādhyāya ucyate<BR>
14,096.015d@004_2527	sāṅgāṃś ca vedān adhyāpya śikṣayitvā vratāni ca<BR>
14,096.015d@004_2528	vivṛṇoti ca mantrārthān ācāryaḥ so 'bhidhīyate<BR>
14,096.015d@004_2529	upādhyāyād daśācārya ācāryāṇāṃ śataṃ pitā<BR>
14,096.015d@004_2530	pituḥ śataguṇaṃ mātā gauraveṇātiricyate<BR>
14,096.015d@004_2531	tasmāt teṣāṃ vaśe tiṣṭhet tacchuśrūṣāparo bhavet<BR>
14,096.015d@004_2532	avamānād dhi teṣāṃ tu narakaṃ syād asaṃśayaḥ<BR>
14,096.015d@004_2533	hīnāṅgān atiriktāṅgān vidyāhīnān vayodhikān<BR>
14,096.015d@004_2534	rūpadraviṇahīnāṃś ca jātihīnāṃś ca nākṣipet<BR>
14,096.015d@004_2535	śapatā yat kṛtaṃ puṇyaṃ śapyamānaṃ tu gacchati<BR>
14,096.015d@004_2536	śapyamānasya yat pāpaṃ śapantam anugacchati<BR>
14,096.015d@004_2537	nāstikyaṃ vedanindāṃ ca devatānāṃ ca kutsanam<BR>
14,096.015d@004_2538	dveṣaṃ ḍambhaṃ ca mānaṃ ca krodhaṃ taikṣṇyaṃ ca varjayet<BR>
14,096.015d@004_2538	yudhiṣṭhira uvāca<BR>
14,096.015d@004_2539	bhagavaṃs tava bhaktasya mama dharmajanapriya<BR>
14,096.015d@004_2540	bhagavān uvāca<BR>
14,096.015d@004_2540	dharmaṃ puṇyatamaṃ deva pṛcchataḥ kathayasva me<BR>
14,096.015d@004_2541	yad etad agnihotraṃ vai sṛṣṭaṃ varṇatrayasya tu<BR>
14,096.015d@004_2542	mantravad yad dhutaṃ samyag vidhinā cāpy upāsitam<BR>
14,096.015d@004_2543	yudhiṣṭhira uvāca<BR>
14,096.015d@004_2543	āhitāgniṃ nayaty ūrdhvaṃ sapatnīkaṃ sabāndhavam<BR>
14,096.015d@004_2544	kathaṃ tad brāhmaṇair deva hotavyaṃ kṣatriyaiḥ katham<BR>
14,096.015d@004_2545	vaiśyair vā devadeveśa kathaṃ vā suhutaṃ bhavet<BR>
14,096.015d@004_2546	kasmin kāle 'tha vā kasya ādheyo 'gniḥ surottama<BR>
14,096.015d@004_2547	āhitasya kathaṃ vāpi samyag ācaraṇaṃ bhavet<BR>
14,096.015d@004_2548	katy agnayaḥ kim ātmānaḥ sthānaṃ kiṃ kasya vā vibho<BR>
14,096.015d@004_2549	katarasmin hute sthāne kiṃ vrajed āgnihotrikaḥ<BR>
14,096.015d@004_2550	agnihotranimittaṃ ca kim utpannaṃ purānagha<BR>
14,096.015d@004_2551	katham evātha hūyante prīyante ca surāḥ katham<BR>
14,096.015d@004_2552	vidhivan mantravad bhaktyā pūjitās tv agnayaḥ katham<BR>
14,096.015d@004_2553	kāṃ gatiṃ vadatāṃ śreṣṭha nayanti hy agnihotriṇaḥ<BR>
14,096.015d@004_2554	durhutāś cāpi bhagavann avijñātās trayo 'gnayaḥ<BR>
14,096.015d@004_2555	kim āhitāgneḥ kurvanti duścīrṇā vāpi keśava<BR>
14,096.015d@004_2556	utsannāgnis tu pāpātmā kāṃ yoniṃ deva gacchati<BR>
14,096.015d@004_2557	etat sarvaṃ samāsena bhaktyā hy upagatasya me<BR>
14,096.015d@004_2558	bhagavān uvāca<BR>
14,096.015d@004_2558	vaktum arhasi sarvajña sarvāvāsa namo 'stu te<BR>
14,096.015d@004_2559	śṛṇu rājan mahāpuṇyam idaṃ dharmāmṛtaṃ param<BR>
14,096.015d@004_2560	yat tu tārayate yuktān brāhmaṇān agnihotriṇaḥ<BR>
14,096.015d@004_2561	brahmatvenāsṛjaṃ lokān aham ādau mahādyute<BR>
14,096.015d@004_2562	sṛṣṭo 'gnir mukhataḥ pūrvaṃ lokānāṃ hitakāmyayā<BR>
14,096.015d@004_2563	yasmād agre sa bhūtānāṃ sarveṣāṃ nirmito mayā<BR>
14,096.015d@004_2564	tasmād agnīty abhihitaḥ purāṇajñair manīṣiṇaḥ<BR>
14,096.015d@004_2565	yasmāt tu sarvakṛtyeṣu pūrvam asmai pradīyate<BR>
14,096.015d@004_2566	āhutir dīpyamānāya tasmād agnīti kīrtyate<BR>
14,096.015d@004_2567	yasmāc ca nayati hy agryāṃ gatiṃ viprān supūjitaḥ<BR>
14,096.015d@004_2568	tasmāc ca nayanād rājan vedeṣv agnīti kīrtyate<BR>
14,096.015d@004_2569	yasmāc ca durhutaḥ so 'yam alaṃ bhakṣayituṃ kṣaṇāt<BR>
14,096.015d@004_2570	yajamānaṃ naraśreṣṭha kravyādo 'gnis tataḥ smṛtaḥ<BR>
14,096.015d@004_2571	sarvabhūtātmako rājan devānām eṣa vai mukham<BR>
14,096.015d@004_2572	prathamaṃ manmukhāt sṛṣṭo lokārthe pacanaḥ prabhuḥ<BR>
14,096.015d@004_2573	sṛṣṭamātro jagat sarvam attum aicchat purā khalu<BR>
14,096.015d@004_2574	tataḥ praśamitaḥ so 'gnir upāsyaiva mayā purā<BR>
14,096.015d@004_2575	satatopāsanāt so 'yam aupāsana iti smṛtaḥ<BR>
14,096.015d@004_2576	āhutiḥ sarvam ākhyātaṃ tasmin vasati so 'nalaḥ<BR>
14,096.015d@004_2577	āvasathya iti khyātas tenāsau brahmavādibhiḥ<BR>
14,096.015d@004_2578	tasmin pañca mahāyajñā vartante yasya dharmataḥ<BR>
14,096.015d@004_2579	somamaṇḍalamadhyena gatis tasya dvijanmanaḥ<BR>
14,096.015d@004_2580	te ca saptarṣayaḥ siddhāḥ saṃyatendriyabuddhayaḥ<BR>
14,096.015d@004_2581	gatā hy amarasāyujyam ekāgnyarcanatatparāḥ<BR>
14,096.015d@004_2582	apare cāvasathyaṃ ca pacanāgniṃ pracakṣate<BR>
14,096.015d@004_2583	tasmin pañca mahāyajñā vaiśvadevaś ca vartate<BR>
14,096.015d@004_2584	sthālīpāka ca gārhaṃ ca sarve hy asmin pratiṣṭhitāḥ<BR>
14,096.015d@004_2585	gṛhyakarmavaho yasmāt tasmād gṛhapatis tu saḥ<BR>
14,096.015d@004_2586	aupāsanaṃ cāvasathyaṃ sabhyaṃ pacanapāvakam<BR>
14,096.015d@004_2587	āhur brahmavidaḥ ke cin matam etan mamāpi ca<BR>
14,096.015d@004_2588	agnihotraprakāraṃ tu śṛṇu rājan samāhitaḥ<BR>
14,096.015d@004_2589	trayāṇāṃ guṇanāmāni vahnīnām ucyate mayā<BR>
14,096.015d@004_2590	gṛhāṇāṃ hi patitvaṃ hi gṛhapatyam iti smṛtam<BR>
14,096.015d@004_2591	gṛhapatyaṃ tu yasyāsīt tasyāsīd gārhapatyatā<BR>
14,096.015d@004_2592	yajamānaṃ tu yasmāt tu dakṣiṇāṃ tu gatiṃ nayet<BR>
14,096.015d@004_2593	dakṣiṇāgniṃ tam āhus taṃ dakṣiṇāyatanaṃ dvijāḥ<BR>
14,096.015d@004_2594	āhutiḥ sarvam ākhyātaṃ havanaṃ havyavāhanam<BR>
14,096.015d@004_2595	sarvahavyavaho vahnir gataś cāhavanīyatām<BR>
14,096.015d@004_2596	yas tv āvasathyaṃ juhuyān mūlāgniṃ vidhivad dvijaḥ<BR>
14,096.015d@004_2597	āvasathyaṃ tu ye cāgniṃ pacanāgniṃ pracakṣate<BR>
14,096.015d@004_2598	teṣāṃ sa bhāgato vahniḥ sabhya ity abhidhīyate<BR>
14,096.015d@004_2599	āvasathyas tu yo vahniḥ prathamaḥ sa prajāpatiḥ<BR>
14,096.015d@004_2600	brahmā ca gārhapatyo 'gnis tasmād eva tu so bhavet<BR>
14,096.015d@004_2601	dakṣiṇāgnis tv ayaṃ rudraḥ krodhātmā caṇḍa eva saḥ<BR>
14,096.015d@004_2602	aham āhavanīyo 'gnir ā homād yasya vai mukhe<BR>
14,096.015d@004_2603	sabhyo 'gniḥ pañcamo yas tu skanda eva narādhipa<BR>
14,096.015d@004_2604	pṛthivī gārhapatyo 'gnir antarikṣaṃ ca dakṣiṇaḥ<BR>
14,096.015d@004_2605	svarga āhavanīyo 'gnir evam agnitrayaṃ smṛtam<BR>
14,096.015d@004_2606	vṛtto hi gārhapatyo 'gnir yasmād vṛttā ca medinī<BR>
14,096.015d@004_2607	ardhacandrākṛtiḥ khaṃ vai dakṣiṇāgnis tathā bhavet<BR>
14,096.015d@004_2608	caturaśraṃ tataḥ svargaṃ nirmalaṃ yan nirāmayam<BR>
14,096.015d@004_2609	tasmād āhavanīyo 'gniś caturaśro bhaven nṛpa<BR>
14,096.015d@004_2610	juhuyād gārhapatyaṃ yo bhuvaṃ jayati sa dvijaḥ<BR>
14,096.015d@004_2611	juhoti dakṣiṇāgniṃ yaḥ sa jayaty antarikṣakam<BR>
14,096.015d@004_2612	pṛthivīm antarikṣaṃ ca divaṃ carṣigaṇaiḥ saha<BR>
14,096.015d@004_2613	jayaty āhavanīyaṃ yo juhuyād bhaktimān dvijaḥ<BR>
14,096.015d@004_2614	ābhimukhyena homas tu yasya yajñeṣu vartate<BR>
14,096.015d@004_2615	tenāpy āhavanīyatvaṃ gato vahnir mahādyutiḥ<BR>
14,096.015d@004_2616	ā homād yo 'gnihotreṣu yajñe vā yatra sarvaśaḥ<BR>
14,096.015d@004_2617	yasmād asmin pravartante tato hy āhavanīyatā<BR>
14,096.015d@004_2618	yas tv āvasathyaṃ juhuyān mūlāgniṃ vidhivad dvijaḥ<BR>
14,096.015d@004_2619	sa tu saptarṣilokeṣu sapatnīkaḥ pramodate<BR>
14,096.015d@004_2620	yaś cāpy upāsate sabhyaṃ vidhivat prayatātmavān<BR>
14,096.015d@004_2621	jayet sa vāṅmayaṃ sarvaṃ tathā tv ṛṣisabhām api<BR>
14,096.015d@004_2622	agnīnām atha vāgnes tu yasya homaḥ pradīyate<BR>
14,096.015d@004_2623	iṣṭo bhavati sarvāgner agnihotraṃ ca tad bhavet<BR>
14,096.015d@004_2624	trayāṇāṃ yajamānasya cāturhotram iti smṛtam<BR>
14,096.015d@004_2625	ho ity eva viṣādo vai viṣādo duḥkham ucyate<BR>
14,096.015d@004_2626	duḥkhaṃ tāpatrayaṃ proktaṃ tāpaṃ hi narakaṃ viduḥ<BR>
14,096.015d@004_2627	tasmād vai trāyate duḥkhād yajamānaṃ huto 'nalaḥ<BR>
14,096.015d@004_2628	tasmāt tu vidhivat proktam agnihotram iti śrutau<BR>
14,096.015d@004_2629	tad agnihotraṃ sṛṣṭaṃ vai brahmaṇā lokakartṛṇā<BR>
14,096.015d@004_2630	vedāś cāpy agnihotrārthaṃ jajñire svayam eva tu<BR>
14,096.015d@004_2631	agnihotraphalā vedā śīlavṛttaphalaṃ śrutam<BR>
14,096.015d@004_2632	ratiputraphalā dārā dānabhogaphalaṃ dhanam<BR>
14,096.015d@004_2633	trivedamantrasaṃyogād agnihotraṃ pravartate<BR>
14,096.015d@004_2634	ṛgyajuḥsāmabhiḥ puṇyaiḥ sthāpyate sūtrasaṃyutaiḥ<BR>
14,096.015d@004_2635	vasante brāhmaṇasya syād ādheyo 'gnir narādhipa<BR>
14,096.015d@004_2636	vasanto brāhmaṇaḥ prokto vedayoniḥ sa ucyate<BR>
14,096.015d@004_2637	agnyādheyaṃ tu yenātha vasante kriyate nṛpa<BR>
14,096.015d@004_2638	tasya śrīr brahmavṛddhiś ca brāhmaṇasya vivardhate<BR>
14,096.015d@004_2639	kṣatriyasyāgnir ādheyo grīṣme śreṣṭhaḥ sa vai nṛpa<BR>
14,096.015d@004_2640	yenādhānaṃ tu vai grīṣme kriyate tasya vardhate<BR>
14,096.015d@004_2641	śrīḥ prajāḥ paśavaś caiva vittaṃ tejo balaṃ yaśaḥ<BR>
14,096.015d@004_2642	śaradrātre 'tha vaiśyasya hy ādhānīyo hutāśanaḥ<BR>
14,096.015d@004_2643	śaradrātraṃ svayaṃ vaiśyo vaiśyayoniḥ sa ucyate<BR>
14,096.015d@004_2644	śarady ādhānam evaṃ vai kriyate yena pāṇḍava<BR>
14,096.015d@004_2645	tasyāpi śrīḥ prajāyuś ca paśavo 'rthaś ca vardhate<BR>
14,096.015d@004_2646	paśavaḥ sarva evaite tribhir vedair alaṃkṛtāḥ<BR>
14,096.015d@004_2647	agnihotrāt pravartante yair idaṃ dhriyate jagat<BR>
14,096.015d@004_2648	grāmyāraṇyāś ca paśavas tathā vṛkṣās tṛṇāni ca<BR>
14,096.015d@004_2649	phalāny oṣadhayaś cāpi hy agnihotrakṛte hi tāḥ<BR>
14,096.015d@004_2650	rasāḥ snehās tathā gandhā ratnāni maṇayas tathā<BR>
14,096.015d@004_2651	kāñcanāni ca lohāni hy agnihotrakṛte 'bhavan<BR>
14,096.015d@004_2652	āyurvedo dhanurvedo mīmāṃsā nyāyavistaraḥ<BR>
14,096.015d@004_2653	dharmaśāstraṃ ca tat sarvam agnihotrakṛte kṛtam<BR>
14,096.015d@004_2654	chandaḥ śikṣāś ca kalpāś ca tathā vyākaraṇaṃ nṛpa<BR>
14,096.015d@004_2655	śāstraṃ jyotir niruktaṃ cāpy agnihotrakṛte kṛtam<BR>
14,096.015d@004_2656	itihāsapurāṇaṃ ca gāthāś copaniṣat tathā<BR>
14,096.015d@004_2657	ātharvaṇāni karmāṇi cāgnihotrakṛte kṛtam<BR>
14,096.015d@004_2658	yac caitasyāṃ pṛthivyāṃ hi kiṃ cid asti carācaram<BR>
14,096.015d@004_2659	tat sarvam agnihotrasya kṛte sṛṣṭaṃ svayaṃbhuvā<BR>
14,096.015d@004_2660	agnihotrasya darśasya paurṇamāsasya cāpy atha<BR>
14,096.015d@004_2661	yūpeṣṭipaśubandhānāṃ somapānakriyāvatām<BR>
14,096.015d@004_2662	tithinakṣatrayogānāṃ muhūrtakaraṇātmanām<BR>
14,096.015d@004_2663	kālasya vedanārthaṃ tu jyotirjñānaṃ kṛtaṃ purā<BR>
14,096.015d@004_2664	ṛgyajuḥsāmamantrāṇāṃ ślokatattvārthacintanāt<BR>
14,096.015d@004_2665	pratyāpattivikalpānāṃ chando jñānaṃ prakalpitam<BR>
14,096.015d@004_2666	varṇākṣarapadārthānāṃ saṃdhiliṅgaṃ vivakṣitam<BR>
14,096.015d@004_2667	nāmadhātuvivekārthaṃ purā vyākaraṇaṃ kṛtam<BR>
14,096.015d@004_2668	yūpavedy adhvarārthaṃ tu prokṣaṇaśravaṇāya tu<BR>
14,096.015d@004_2669	yajñadaivatayogārthaṃ śikṣājñānaṃ prakalpitam<BR>
14,096.015d@004_2670	yajñapātrapavitrārthaṃ dravyasaṃbhāraṇāya ca<BR>
14,096.015d@004_2671	sarvayajñavikalpāya purākalpaṃ prakalpitam<BR>
14,096.015d@004_2672	nāmadhātuvibhaktīnāṃ tattvārthaniyamāya ca<BR>
14,096.015d@004_2673	sarvavedaniruktānāṃ niruktam ṛṣibhiḥ kṛtam<BR>
14,096.015d@004_2674	vedyarthaṃ pṛthivī sṛṣṭā saṃbhārārthaṃ tathaiva ca<BR>
14,096.015d@004_2675	idhmārtham atha yūpārthaṃ brahmā cakre vanaspatim<BR>
14,096.015d@004_2676	grāmyāraṇyāś ca paśavo jāyante yajñakāraṇāt<BR>
14,096.015d@004_2677	mantrāṇāṃ viniyogaṃ ca proṣitā śrāvaṇaṃ tathā<BR>
14,096.015d@004_2678	anūyājaprayājāṃś ca marutāṃ śaṃsinas tathā<BR>
14,096.015d@004_2679	udgātṝṃś caiva sāmnāṃ vai baliprasthānam eva ca<BR>
14,096.015d@004_2680	viṣṇukramāṇāṃ kramaṇaṃ dakṣiṇāvabhṛthaṃ tathā<BR>
14,096.015d@004_2681	trikālam arcanaṃ caiva sthāneṣūpahṛtaṃ tathā<BR>
14,096.015d@004_2682	devatāgrahaṇaṃ mokṣaṃ haviṣāṃ śravaṇaṃ tathā<BR>
14,096.015d@004_2683	nāvabudhyanti ye viprā nindanti ca paśor vadham<BR>
14,096.015d@004_2684	te yānti narakaṃ ghoraṃ rauravaṃ tamasāvṛtam<BR>
14,096.015d@004_2685	śatavarṣasahasrāṇi tatra sthitvā narādhamāḥ<BR>
14,096.015d@004_2686	krimibhir bhakṣyamāṇāś ca tiṣṭheyuḥ pūyaśoṇite<BR>
14,096.015d@004_2687	yūpās tu mantrasaṃskārair eṣāṃ vai paśavas tathā<BR>
14,096.015d@004_2688	yajamānena sahitāḥ svargaṃ yānti nareśvara<BR>
14,096.015d@004_2689	yāvat kālaṃ hi yajvā vai svargaloke mahīyate<BR>
14,096.015d@004_2690	tāvat kālaṃ pramodante paśavo hy adhvare hatāḥ<BR>
14,096.015d@004_2691	vṛkṣā yūpatvam icchanti paśutvaṃ paśavas tathā<BR>
14,096.015d@004_2692	tṛṇānīcchanti darbhatvam oṣadhyaś ca haviṣyatām<BR>
14,096.015d@004_2693	somatvaṃ ca latāḥ sarvā veditvaṃ vai vasuṃdharā<BR>
14,096.015d@004_2694	yasmāt paśutvam icchanti paśavaḥ svargalipsayā<BR>
14,096.015d@004_2695	tasmāt paśuvadhe hiṃsā nāsti yajñeṣu pāṇḍava<BR>
14,096.015d@004_2696	ahiṃsā vaidikaṃ karma brahmakarmeti tat smṛtam<BR>
14,096.015d@004_2697	vedoktaṃ ye na kurvanti hiṃsābuddhyā kratuṃ dvijāḥ<BR>
14,096.015d@004_2698	sadyaḥ śūdratvam āyānti pretya caṇḍālatām api<BR>
14,096.015d@004_2699	gāvo yajñārtham utpannā dakṣiṇārthaṃ tathaiva ca<BR>
14,096.015d@004_2700	suvarṇaṃ rajataṃ caiva pātrī kumbhārtham eva ca<BR>
14,096.015d@004_2701	darbhāḥ saṃstaraṇārthaṃ tu rakṣasāṃ rakṣaṇāya ca<BR>
14,096.015d@004_2702	yajanārthaṃ dvijāḥ sṛṣṭās tārakā divi devatāḥ<BR>
14,096.015d@004_2703	kṣatriyā rakṣaṇārthaṃ tu vaiśyā vārtānimittataḥ<BR>
14,096.015d@004_2704	śuśrūṣārthaṃ trayāṇāṃ tu śūdrāḥ sṛṣṭāḥ svayaṃbhuvā<BR>
14,096.015d@004_2705	evam etaj jagat sarvam agnihotrakṛte kṛtam<BR>
14,096.015d@004_2706	nāvabudhyanti ye caitan narās tu tamasā vṛtāḥ<BR>
14,096.015d@004_2707	te yānti narakaṃ ghoraṃ rauravaṃ nāma viśrutam<BR>
14,096.015d@004_2708	rauravād vipramuktās tu krimiyoniṃ vrajanti te<BR>
14,096.015d@004_2709	yathoktam agnihotrāṇāṃ śuśrūṣanti ca ye dvijāḥ<BR>
14,096.015d@004_2710	tair dattaṃ suhutaṃ ceṣṭaṃ dattam adhyāpitaṃ bhavet<BR>
14,096.015d@004_2711	evam iṣṭaṃ ca pūrtaṃ ca yad vipraiḥ kriyate nṛpa<BR>
14,096.015d@004_2712	tat sarvaṃ samyag āhṛtya cāditye sthāpayāmy aham<BR>
14,096.015d@004_2713	mayā sthāpitam āditye lokasya sukṛtaṃ hi tat<BR>
14,096.015d@004_2714	dhārayet tat sahasrāṃśuḥ sukṛtaṃ hy agnihotriṇām<BR>
14,096.015d@004_2715	yāvat kālaṃ tu tiṣṭhanti loke cāpy agnihotriṇaḥ<BR>
14,096.015d@004_2716	tāvat teṣāṃ hi puṇyena dīpyante raviṇāmbare<BR>
14,096.015d@004_2717	svarge svargaṃ gatānāṃ tu vīryād bhavati vīryavān<BR>
14,096.015d@004_2718	tatra te hy upayuñjanti hy agnihotrasya yat phalam<BR>
14,096.015d@004_2719	samānarūpā devānāṃ tiṣṭhanty ābhūtasaṃplavam<BR>
14,096.015d@004_2720	vṛthāgninā ca ye ke cid dahyante hy agnihotriṇaḥ<BR>
14,096.015d@004_2721	na te 'gnihotriṇāṃ lokaṃ manasāpi vrajanti vai<BR>
14,096.015d@004_2722	vīraghnās te durācārāḥ sudaridrā narādhamāḥ<BR>
14,096.015d@004_2723	vikalā vyādhitāś cāpi jāyante śūdrayoniṣu<BR>
14,096.015d@004_2724	tasmād aproṣitair nityam agnihotraṃ dvijātibhiḥ<BR>
14,096.015d@004_2725	hotavyaṃ vidhivad rājann ūrdhvam icchanti ye gatim<BR>
14,096.015d@004_2726	ātmavat tatra mantavyam agnihotraṃ yudhiṣṭhira<BR>
14,096.015d@004_2727	na tyājyaṃ kṣaṇam apy etad gṛhītavyaṃ dvijātibhiḥ<BR>
14,096.015d@004_2728	vṛddhatve 'py agnihotraṃ vai gṛhṇanti vidhivad dvijāḥ<BR>
14,096.015d@004_2729	śūdrānnād viratā dāntāḥ saṃyatendriyabuddhayaḥ<BR>
14,096.015d@004_2730	pañcayajñaparā nityaṃ krodhalobhavivarjitāḥ<BR>
14,096.015d@004_2731	dvikālam atithīṃś caiva pūjayanti ca bhaktitaḥ<BR>
14,096.015d@004_2732	te 'pi sūryodayaprakhyair vimānair vāyuvegibhiḥ<BR>
14,096.015d@004_2733	mama loke pramodante dṛṣṭvā māṃ ca yudhiṣṭhira<BR>
14,096.015d@004_2734	manvantaraṃ ca tatraikaṃ moditvā dvijasattamāḥ<BR>
14,096.015d@004_2735	iha mānuṣyake loke jāyante dvijasattamāḥ<BR>
14,096.015d@004_2736	bālāhitāgnayo ye ca śūdrānnād viratāḥ sadā<BR>
14,096.015d@004_2737	krodhalobhavinirmuktāḥ prātaḥsnānaparāyaṇāḥ<BR>
14,096.015d@004_2738	yathoktam agnihotraṃ vai juhvate vijitendriyāḥ<BR>
14,096.015d@004_2739	ātitheyāḥ sadā saumyā dvikālaṃ matparāyaṇāḥ<BR>
14,096.015d@004_2740	te yānty apunarāvṛttiṃ bhittvā cādityamaṇḍalam<BR>
14,096.015d@004_2741	mama lokaṃ sapatnīkā yānaiḥ sūryodayaprabhaiḥ<BR>
14,096.015d@004_2742	tatra bālārkasaṃkāśāḥ kāmagāḥ kāmarūpiṇaḥ<BR>
14,096.015d@004_2743	aiśvaryaguṇasaṃpannāḥ krīḍanti ca yathāsukham<BR>
14,096.015d@004_2744	ity eṣā hy āhitāgnīnāṃ vibhūtiḥ pāṇḍunandana<BR>
14,096.015d@004_2745	ye ca devaśrutiṃ ke cin nindamānā hy abuddhayaḥ<BR>
14,096.015d@004_2746	pramāṇaṃ na ca kurvanti te yānti hy akṣayaṃ tamaḥ<BR>
14,096.015d@004_2747	pramāṇam itihāsaṃ ca vedān kurvanti ye dvijāḥ<BR>
14,096.015d@004_2748	yudhiṣṭhira uvāca<BR>
14,096.015d@004_2748	te yānty amarasāyujyaṃ nityam āstikyabuddhayaḥ<BR>
14,096.015d@004_2749	cakrāyudha namas te 'stu deveśa garuḍadhvaja<BR>
14,096.015d@004_2750	cāndrāyaṇavidhiṃ puṇyam ākhyāhi bhagavan mama<BR>
14,096.015d@004_2750	bhagavān uvāca<BR>
14,096.015d@004_2751	śṛṇu pāṇḍava tattvena sarvapāpapraṇāśanam<BR>
14,096.015d@004_2752	pāpino yena śudhyanti tat te vakṣyāmi sarvaśaḥ<BR>
14,096.015d@004_2753	brāhmaṇaḥ kṣatriyo vāpi vaiśyo vā caritavrataḥ<BR>
14,096.015d@004_2754	yathāvat kartukāmo yas tasyeyaṃ prathamā kriyā<BR>
14,096.015d@004_2755	śodhayet tu śarīraṃ svaṃ pañcagavyena yantritaḥ<BR>
14,096.015d@004_2756	śarīraṃ kakṣapakṣāntaṃ tataḥ kurvīta pāvanam<BR>
14,096.015d@004_2757	śuddhavāsāḥ śucir bhūtvā mauñjīṃ badhnīta mekhalām<BR>
14,096.015d@004_2758	pālāśadaṇḍam ādāya brahmacārivrate sthitaḥ<BR>
14,096.015d@004_2759	kṛtopavāsaḥ pūrvaṃ tu śuklapratipadi dvijaḥ<BR>
14,096.015d@004_2760	nadīsaṃgamatīrtheṣu śucau deśe gṛhe 'pi vā<BR>
14,096.015d@004_2761	gomayenopalipte 'tha sthaṇḍile 'gniṃ nidhāpayet<BR>
14,096.015d@004_2762	āghārāv ājyabhāgau ca praṇavaṃ vyāhṛtīs tathā<BR>
14,096.015d@004_2763	vāruṇaiś cāpi pañcaiva hutvā sarvān yathākramam<BR>
14,096.015d@004_2764	satyāya viṣṇave ceti brahmarṣibhyo 'tha brahmaṇe<BR>
14,096.015d@004_2765	viśvebhyaś caiva devebhyaḥ prajāpataya eva ca<BR>
14,096.015d@004_2766	ṣaṭkṛtvo juhuyāt paścāt prāyaścittāhutiṃ dvijaḥ<BR>
14,096.015d@004_2767	tataḥ samāpayed agniṃ śāntiṃ kṛtvātha pauṣṭikam<BR>
14,096.015d@004_2768	praṇamyāgniṃ ca somaṃ ca bhasma dhṛtvā tathātmani<BR>
14,096.015d@004_2769	nadīṃ gatvā viviktātmā somāya varuṇāya ca<BR>
14,096.015d@004_2770	ādityāya namaskṛtvā tataḥ snāyāt samāhitaḥ<BR>
14,096.015d@004_2771	uttīryodakam ācamya tv āsīnaḥ pūrvatomukhaḥ<BR>
14,096.015d@004_2772	prāṇāyāmaṃ tataḥ kṛtvā pavitrair abhiṣecanam<BR>
14,096.015d@004_2773	ācāntas tv abhivīkṣeta cordhvabāhur divākaram<BR>
14,096.015d@004_2774	kṛtāñjalipuṭaḥ paścāt kuryāc caiva pradakṣiṇam<BR>
14,096.015d@004_2775	nārāyaṇaṃ vā rudraṃ vā brahmāṇam atha vāpi vā<BR>
14,096.015d@004_2776	vāruṇaṃ mantrasūktaṃ vā prāgbhojanam athāpi vā<BR>
14,096.015d@004_2777	vīraghnam ṛṣabhaṃ vāpi tathā cāpy aghamarṣaṇam<BR>
14,096.015d@004_2778	gāyatrīṃ mama vā devīṃ sāvitrīṃ vā japet tataḥ<BR>
14,096.015d@004_2779	tataś cāṣṭādaśaṃ vāpi sahasram atha vāparam<BR>
14,096.015d@004_2780	tato madhyāhnakāle vai pāyasaṃ yāvakaṃ hi vā<BR>
14,096.015d@004_2781	pācayitvā prayatnena prayataḥ susamāhitaḥ<BR>
14,096.015d@004_2782	pātraṃ tu susamādāya sauvarṇaṃ rājataṃ tu vā<BR>
14,096.015d@004_2783	tāmraṃ vā mṛnmayaṃ vāpi audumbaram athāpi vā<BR>
14,096.015d@004_2784	vṛkṣāṇāṃ yājñiyānāṃ tu parṇair ārdrair akutsitaiḥ<BR>
14,096.015d@004_2785	puṭakena tu guptena cared bhaikṣaṃ samāhitaḥ<BR>
14,096.015d@004_2786	brāhmaṇānāṃ gṛhāṇāṃ tu saptānāṃ nāparaṃ vrajet<BR>
14,096.015d@004_2787	godohamātraṃ tiṣṭhet tu vāgyataḥ saṃyatendriyaḥ<BR>
14,096.015d@004_2788	na hasec ca na vīkṣec ca nābhibhāṣeta vā striyam<BR>
14,096.015d@004_2789	dṛṣṭvā mūtraṃ purīṣaṃ ca caṇḍālaṃ vā rajasvalām<BR>
14,096.015d@004_2790	patitaṃ ca tathā śvānam ādityam avalokayet<BR>
14,096.015d@004_2791	yo hi pādukam āruhya sarvadā pracared dvijaḥ<BR>
14,096.015d@004_2792	taṃ dṛṣṭvā pāpakarmāṇam ādityam avalokayet<BR>
14,096.015d@004_2793	tatas tv āvasathaṃ prāpto bhikṣāṃ nikṣipya bhūtale<BR>
14,096.015d@004_2794	prakṣālya pādāv ā jānvor hastāv ākūrparaṃ punaḥ<BR>
14,096.015d@004_2795	ācamya vāriṇā tena vahniṃ viprāṃś ca pūjayet<BR>
14,096.015d@004_2796	pañca saptātha vā kuryād bhāgān bhaikṣasya tasya vai<BR>
14,096.015d@004_2797	teṣām anyatamaṃ piṇḍam ādityāya nivedayet<BR>
14,096.015d@004_2798	brahmaṇe cāgnaye caiva somāya varuṇāya ca<BR>
14,096.015d@004_2799	viśvebhyaś caiva devebhyo dadyād annaṃ yathākramam<BR>
14,096.015d@004_2800	avaśiṣṭam athaikaṃ tu vaktramātraṃ prakalpayet<BR>
14,096.015d@004_2801	aṅgulyagre sthitaṃ piṇḍaṃ gāyatryā cābhimantrayet<BR>
14,096.015d@004_2802	aṅgulībhis tribhiḥ piṇḍaṃ prāśnīyāt prāṅmukhaḥ śuciḥ<BR>
14,096.015d@004_2803	yathā ca vardhate somo hrasate ca yathā punaḥ<BR>
14,096.015d@004_2804	tathā piṇḍāś ca vardhante hasante ca dine dine<BR>
14,096.015d@004_2805	trikālaṃ snānam asyoktaṃ dvikālam atha vā sakṛt<BR>
14,096.015d@004_2806	brahmacārī sadā vāpi na ca vastraṃ prapīḍayet<BR>
14,096.015d@004_2807	sthāne na divasaṃ tiṣṭhed rātrau vīrāsanaṃ vrajet<BR>
14,096.015d@004_2808	bhavet sthaṇḍilaśāyī vāpy atha vā vṛkṣamūlikaḥ<BR>
14,096.015d@004_2809	valkalaṃ yadi vā kṣaumaṃ śāṇaṃ kārpāsakaṃ tu vā<BR>
14,096.015d@004_2810	ācchādanaṃ bhavet tasya vastrārthaṃ pāṇḍunandana<BR>
14,096.015d@004_2811	evaṃ cāndrāyaṇe pūrṇe māsasyānte prayatnavān<BR>
14,096.015d@004_2812	brāhmaṇān bhojayed bhaktyā dadyāc caiva ca dakṣiṇām<BR>
14,096.015d@004_2813	cāndrāyaṇena cīrṇena yat kṛtaṃ tena duṣkṛtam<BR>
14,096.015d@004_2814	tat sarvaṃ tatkṣaṇād eva bhasmībhavati kāṣṭhavat<BR>
14,096.015d@004_2815	brahmahatyātha gohatyā suvarṇastainyam eva ca<BR>
14,096.015d@004_2816	bhrūṇahatyā surāpānaṃ guror dāravyatikramaḥ<BR>
14,096.015d@004_2817	evam anyāni pāpāni pātakīyāni yāni ca<BR>
14,096.015d@004_2818	cāndrāyaṇena naśyanti vāyunā pāṃsavo yathā<BR>
14,096.015d@004_2819	anirdaśāyā goḥ kṣīram auṣṭram āvikam eva ca<BR>
14,096.015d@004_2820	mṛtasūtakayoś cānnaṃ bhuktvā cāndrāyaṇaṃ caret<BR>
14,096.015d@004_2821	upapātakinaś cānnaṃ patitānnaṃ tathaiva ca<BR>
14,096.015d@004_2822	śūdrasyoccheṣaṇaṃ caiva bhuktvā cāndrāyaṇaṃ caret<BR>
14,096.015d@004_2823	ākāśasthaṃ tu hastastham āsanasthaṃ tathaiva ca<BR>
14,096.015d@004_2824	parahastasthitaṃ caiva bhuktvā cāndrāyaṇaṃ caret<BR>
14,096.015d@004_2825	athāgredidhiṣor annaṃ didhiṣūpapates tathā<BR>
14,096.015d@004_2826	parivettus tathā cānnaṃ parivittānnam eva ca<BR>
14,096.015d@004_2827	kuṇḍānnaṃ golakānnaṃ ca devalānnaṃ tathaiva ca<BR>
14,096.015d@004_2828	tathā purohitasyānnaṃ bhuktvā cāndrāyaṇaṃ caret<BR>
14,096.015d@004_2829	surāsavaṃ viṣaṃ sarpir lākṣā lavaṇam eva ca<BR>
14,096.015d@004_2830	tailaṃ cāpi ca vikrīṇan dvijaś cāndrāyaṇaṃ caret<BR>
14,096.015d@004_2831	ekoddiṣṭaṃ tu yo bhuṅkte dinamadhyagato 'pi yaḥ<BR>
14,096.015d@004_2832	bhinnabhāṇḍe tu yo bhuṅkte dvijaś cāndrāyaṇaṃ caret<BR>
14,096.015d@004_2833	yo bhuṅkte 'nupanītena yo bhuṅkte ca striyā saha<BR>
14,096.015d@004_2834	yo bhuṅkte kanyayā sārdhaṃ dvijaś cāndrāyaṇaṃ caret<BR>
14,096.015d@004_2835	ucchiṣṭaṃ sthāpayed vipro yo mohād bhojanāntare<BR>
14,096.015d@004_2836	dadyād vā yadi saṃmohād dvijaś cāndrāyaṇaṃ caret<BR>
14,096.015d@004_2837	tumbakośātakaṃ caiva palaṇḍuṃ gṛñjanaṃ tathā<BR>
14,096.015d@004_2838	chattrākaṃ laghunaṃ caiva bhuktvā cāndrāyaṇaṃ caret<BR>
14,096.015d@004_2839	tathā paryuṣitaṃ cānnaṃ pakvaṃ paragṛhāgatam<BR>
14,096.015d@004_2840	vipakvaṃ ca tathā māṃsaṃ bhuktvā cāndrāyaṇaṃ caret<BR>
14,096.015d@004_2841	udakyayā śunā vāpi caṇḍālair vā dvijottamaḥ<BR>
14,096.015d@004_2842	dṛṣṭam annaṃ tu bhuñjāno dvijaś cāndrāyaṇaṃ caret<BR>
14,096.015d@004_2843	etat purā viśuddhyartham ṛṣibhiś caritaṃ vratam<BR>
14,096.015d@004_2844	pāvanaṃ sarvapāpānāṃ puṇyaṃ pāṇḍava coditam<BR>
14,096.015d@004_2845	etena vasavo rudrāś cādityāś ca divaṃ gatāḥ<BR>
14,096.015d@004_2846	etad ādyaṃ paraṃ guhyaṃ pavitraṃ pāvanaṃ smṛtam<BR>
14,096.015d@004_2847	yathoktam etad yaḥ kuryād dvijaḥ pāpapraṇāśanam<BR>
14,096.015d@004_2848	vaiśaṃpāyana uvāca<BR>
14,096.015d@004_2848	sa divaṃ yāti pūtātmā nirmalādityasaṃnibhaḥ<BR>
14,096.015d@004_2849	keśavenaivam ukte tu cāndrāyaṇavidhikrame<BR>
14,096.015d@004_2850	yudhiṣṭhira uvāca<BR>
14,096.015d@004_2850	apṛcchat punar anyāṃś ca dharmān dharmātmajo nṛpa<BR>
14,096.015d@004_2851	sarvabhūtapate śrīman sarvabhūtanamaskṛta<BR>
14,096.015d@004_2852	sarvabhūtahitaṃ dharmaṃ sarvajña kathayasva me<BR>
14,096.015d@004_2852	bhagavān uvāca<BR>
14,096.015d@004_2853	yad daridrajanasyāpi svargyaṃ sukhakaraṃ bhavet<BR>
14,096.015d@004_2854	sarvapāpapraśamanaṃ tac chṛṇuṣva yudhiṣṭhira<BR>
14,096.015d@004_2855	kārttikādyās tu ye māsā dvādaśaiva prakīrtitāḥ<BR>
14,096.015d@004_2856	teṣv ekabhuktaniyamaḥ sarveṣām ucyate mayā<BR>
14,096.015d@004_2857	kārttike yas tu vai māse nandāyāṃ saṃyatendriyaḥ<BR>
14,096.015d@004_2858	ekabhuktena madbhakto māsam ekaṃ tu vartate<BR>
14,096.015d@004_2859	jalaṃ vā na piben māse nāntaraṃ bhojanāt param<BR>
14,096.015d@004_2860	ādityarūpaṃ māṃ nityam arcayan susamāhitaḥ<BR>
14,096.015d@004_2861	vratānte bhojayed viprān dakṣiṇāṃ saṃpradāya ca<BR>
14,096.015d@004_2862	krodhalobhavinirmuktas tasya puṇyaphalaṃ śṛṇu<BR>
14,096.015d@004_2863	vidhivat kapilādāne yat puṇyaṃ samudāhṛtam<BR>
14,096.015d@004_2864	tat puṇyaṃ samanuprāpya sūryaloke mahīyate<BR>
14,096.015d@004_2865	tataś cāpi cyutaḥ kālāt puruṣeṣūpajāyate<BR>
14,096.015d@004_2866	mārgaśīrṣaṃ tu yo māsam ekabhuktena vartate<BR>
14,096.015d@004_2867	kāmaṃ krodhaṃ ca lobhaṃ ca parityajya yathāvidhi<BR>
14,096.015d@004_2868	snātvā cādityarūpaṃ mām arcayen niyatendriyaḥ<BR>
14,096.015d@004_2869	japann eva tu gāyatrīṃ māmikāṃ vāg yataḥ śuciḥ<BR>
14,096.015d@004_2870	māse parisamāpte tu bhojayitvā dvijāñ śucīn<BR>
14,096.015d@004_2871	tān arcayati madbhaktyā tasya puṇyaphalaṃ śṛṇu<BR>
14,096.015d@004_2872	agnihotre kṛte puṇyam āhitāgnes tu yad bhavet<BR>
14,096.015d@004_2873	tat puṇyaphalam āsādya yānenāmbaraśobhinā<BR>
14,096.015d@004_2874	saptarṣiloke carati yathākāmaṃ yathāsukham<BR>
14,096.015d@004_2875	tataś cāpi cyutaḥ kālād dharivarṣeṣu jāyate<BR>
14,096.015d@004_2876	tatra prakāmaṃ krīḍitvā rājā paścād bhaviṣyati<BR>
14,096.015d@004_2877	pauṣamāsaṃ kṣaped evam ekabhuktena yo naraḥ<BR>
14,096.015d@004_2878	arcayann eva māṃ nityaṃ madgatenāntarātmanā<BR>
14,096.015d@004_2879	ahiṃsāsatyasahitaḥ krodhaharṣavivarjitaḥ<BR>
14,096.015d@004_2880	evaṃ yuktasya rājendra śṛṇu yat phalam uttamam<BR>
14,096.015d@004_2881	viprātithyasahasreṣu yat puṇyaṃ samudāhṛtam<BR>
14,096.015d@004_2882	tat puṇyaṃ samanuprāpya śakraloke mahīyate<BR>
14,096.015d@004_2883	avakīrṇas tataḥ kālād ilāvarṣeṣu jāyate<BR>
14,096.015d@004_2884	tatra sthitvā ciraṃ kālam asmin vipro bhaviṣyati<BR>
14,096.015d@004_2885	māghamāsaṃ tathā yas tu vartate caikabhuktataḥ<BR>
14,096.015d@004_2886	madarcanaparo bhūtvā ḍambhakrodhavivarjitaḥ<BR>
14,096.015d@004_2887	māmikām api gāyitrīṃ saṃdhyāyāṃ tu japed budhaḥ<BR>
14,096.015d@004_2888	dattvā tu dakṣiṇām ante bhojayitvā dvijān api<BR>
14,096.015d@004_2889	namaskaroti tān bhaktyā madgatenāntarātmanā<BR>
14,096.015d@004_2890	trikālaṃ snānayuktasya tasya puṇyaphalaṃ śṛṇu<BR>
14,096.015d@004_2891	nīlakaṇṭhaprayuktena yānenāmbaraśobhinā<BR>
14,096.015d@004_2892	pitṛlokaṃ vrajec chrīmān sevyamāno 'psarogaṇaiḥ<BR>
14,096.015d@004_2893	tatra prakāmaṃ krīḍitvā bhadrāśveṣūpajāyate<BR>
14,096.015d@004_2894	tataś cyutaś caturvedī vipro bhavati bhūtale<BR>
14,096.015d@004_2895	yaḥ kṣapet phālgunaṃ māsam ekabhukto jitendriyaḥ<BR>
14,096.015d@004_2896	namo brahmaṇyadevāyety etan mantraṃ japet sadā<BR>
14,096.015d@004_2897	pāyasaṃ bhojayed viprān vratānte saṃyatendriyaḥ<BR>
14,096.015d@004_2898	madarcanaparo 'krodhas tasya puṇyaphalaṃ śṛṇu<BR>
14,096.015d@004_2899	vimānaṃ sārasair yuktam ārūḍhaḥ kāmagāmi ca<BR>
14,096.015d@004_2900	nakṣatraloke ramate nakṣatrasadṛśākṛtiḥ<BR>
14,096.015d@004_2901	tataś cāpi cyutaḥ kālāt ketumāleṣu jāyate<BR>
14,096.015d@004_2902	tatra prakāmaṃ krīḍitvā mānuṣeṣu munir bhavet<BR>
14,096.015d@004_2903	caitramāsaṃ tu yo rājann ekabhuktena vartate<BR>
14,096.015d@004_2904	brahmacārī tu madbhaktyā tasya puṇyaphalaṃ śṛṇu<BR>
14,096.015d@004_2905	yad agnihotriṇaḥ puṇyaṃ yathoktaṃ vratacāriṇaḥ<BR>
14,096.015d@004_2906	tat puṇyaphalam āsādya candraloke mahīyate<BR>
14,096.015d@004_2907	tato 'vatīrṇo jāyeta varṣe ramaṇake punaḥ<BR>
14,096.015d@004_2908	bhuktvā kāmāṃs tatas tasminn iha rājā bhaviṣyati<BR>
14,096.015d@004_2909	vaiśākhaṃ yas tu vai māsam ekabhuktena vartate<BR>
14,096.015d@004_2910	dvijam agrāsane kṛtvā bhuñjan bhūmau ca vāgyataḥ<BR>
14,096.015d@004_2911	namo brahmaṇyadevāyety arcayitvā divākaram<BR>
14,096.015d@004_2912	vratānte bhojayed viprāṃs tasya puṇyaphalaṃ śṛṇu<BR>
14,096.015d@004_2913	phalaṃ yad vidhivat proktam agniṣṭomātirātrayoḥ<BR>
14,096.015d@004_2914	tat puṇyaṃ phalam āsādya devaloke mahīyate<BR>
14,096.015d@004_2915	tato haimavate varṣe jāyate kālaparyayāt<BR>
14,096.015d@004_2916	tatra prakāmaṃ krīḍitvā vipraḥ paścād bhaviṣyati<BR>
14,096.015d@004_2917	jyeṣṭhamāsaṃ tu yo rājann ekabhuktena vartate<BR>
14,096.015d@004_2918	vipram agrāsane kṛtvā bhūmau bhuñjan yathāvidhi<BR>
14,096.015d@004_2919	namo brahmaṇyadevāyety arcayan māṃ samāhitaḥ<BR>
14,096.015d@004_2920	ḍambhānṛtavinirmuktas tasya puṇyaphalaṃ śṛṇu<BR>
14,096.015d@004_2921	cīrṇe cāndrāyaṇe samyag yat puṇyaṃ samudāhṛtam<BR>
14,096.015d@004_2922	tat puṇyaphalam āsādya devaloke mahīyate<BR>
14,096.015d@004_2923	athottarakuruṣv eva jāyate nirgatas tataḥ<BR>
14,096.015d@004_2924	tataś cāpi cyutaḥ kālād iha loke dvijo bhavet<BR>
14,096.015d@004_2925	āṣāḍhamāsaṃ yo rājann ekabhuktena vartate<BR>
14,096.015d@004_2926	brahmacārī jitakrodho madarcanaparāyaṇaḥ<BR>
14,096.015d@004_2927	vipram agrāsane kṛtvā bhūmau bhuñjan jitendriyaḥ<BR>
14,096.015d@004_2928	kṛtvā triṣavaṇaṃ snānam aṣṭākṣaravidhānataḥ<BR>
14,096.015d@004_2929	vratānte bhojayed viprān pāyasena yudhiṣṭhira<BR>
14,096.015d@004_2930	guḍodanena vā rājaṃs tasya puṇyaphalaṃ śṛṇu<BR>
14,096.015d@004_2931	kapilāśatadānasya yat puṇyaṃ pāṇḍunandana<BR>
14,096.015d@004_2932	tat puṇyaphalam āsādya devaloke mahīyate<BR>
14,096.015d@004_2933	tato 'vatīrṇaḥ kāle tu śākadvīpe prajāyate<BR>
14,096.015d@004_2934	tataś cāpi cyutaḥ kālād iha vipro bhaviṣyati<BR>
14,096.015d@004_2935	śrāvaṇaṃ yaḥ kṣapen māsam ekabhuktena vartate<BR>
14,096.015d@004_2936	namo brahmaṇyadevāyety uktvā mām arcayet sadā<BR>
14,096.015d@004_2937	vipram agrāsane kṛtvā bhūmau bhuñjan yathāvidhi<BR>
14,096.015d@004_2938	pāyasenārcayed viprāñ jitakrodho jitendriyaḥ<BR>
14,096.015d@004_2939	lobhamohavinirmuktas tasya puṇyaphalaṃ śṛṇu<BR>
14,096.015d@004_2940	kapilādānasya yat puṇyaṃ vidhidattasya pāṇḍava<BR>
14,096.015d@004_2941	tat puṇyaṃ samanuprāpya śakraloke mahīyate<BR>
14,096.015d@004_2942	tataś cāpi cyutaḥ kālāt kuśadvīpe prajāyate<BR>
14,096.015d@004_2943	tatra prakāmaṃ krīḍitvā vipro bhavati mānuṣe<BR>
14,096.015d@004_2944	yas tu bhādrapadaṃ māsam ekabhuktena vartate<BR>
14,096.015d@004_2945	brahmacārī jitakrodhaḥ satyasaṃdho jitendriyaḥ<BR>
14,096.015d@004_2946	vipram agrāsane kṛtvā pākabhedavivarjitaḥ<BR>
14,096.015d@004_2947	namo brahmaṇyadevāyety uktvāsya caraṇau spṛśet<BR>
14,096.015d@004_2948	tilān vāpi ghṛtaṃ vāpi vratānte dakṣiṇāṃ dadat<BR>
14,096.015d@004_2949	madbhaktasya naraśreṣṭha tasya puṇyaphalaṃ śṛṇu<BR>
14,096.015d@004_2950	yat phalaṃ vidhivat proktaṃ rājasūyāśvamedhayoḥ<BR>
14,096.015d@004_2951	tat puṇyaphalam āsādya śakraloke mahīyate<BR>
14,096.015d@004_2952	tataś cāpi cyutaḥ kālāj jāyate dhanadālaye<BR>
14,096.015d@004_2953	tatra prakāmaṃ krīḍitvā rājā bhavati mānuṣe<BR>
14,096.015d@004_2954	yaś cāpy āśvayujaṃ māsam ekabhuktena vartate<BR>
14,096.015d@004_2955	madgāyatrīṃ japed bhaktyā madgatenāntarātmanā<BR>
14,096.015d@004_2956	dvisaṃdhyaṃ vā trisaṃdhyaṃ vā śatam aṣṭottaraṃ tu vā<BR>
14,096.015d@004_2957	vipram agrāsane kṛtvā saṃyatendriyamānasaḥ<BR>
14,096.015d@004_2958	vratānte bhojayed viprāṃs tasya puṇyaphalaṃ śṛṇu<BR>
14,096.015d@004_2959	aśvamedhasya yat puṇyaṃ vidhivat pāṇḍunandana<BR>
14,096.015d@004_2960	tat puṇyaphalam āsādya mama loke mahīyate<BR>
14,096.015d@004_2961	tataś cāpi cyutaḥ kālāc chvetadvīpe prajāyate<BR>
14,096.015d@004_2962	yudhiṣṭhira uvāca<BR>
14,096.015d@004_2962	tatra bhuktvā mahābhogān atra vipraparo bhavet<BR>
14,096.015d@004_2963	evaṃ saṃvatsaraṃ pūrṇam ekabhuktena yaḥ kṣipet<BR>
14,096.015d@004_2964	bhagavān uvāca<BR>
14,096.015d@004_2964	tasya puṇyaphalaṃ yad vai tan mamācakṣva keśava<BR>
14,096.015d@004_2965	śṛṇu pāṇḍava satyaṃ me vacanaṃ puṇyam uttamam<BR>
14,096.015d@004_2966	yad akṛtvātha vā kṛtvā naraḥ pāpaiḥ pramucyate<BR>
14,096.015d@004_2967	ekabhuktena varteta naraḥ saṃvatsaraṃ tu yaḥ<BR>
14,096.015d@004_2968	brahmacārī hy adhaḥśāyī jitakrodho jitendriyaḥ<BR>
14,096.015d@004_2969	śuciḥ snānarato vyagraḥ satyavāg anasūyakaḥ<BR>
14,096.015d@004_2970	arcayann eva māṃ nityaṃ madgatenāntarātmanā<BR>
14,096.015d@004_2971	saṃdhyayos tu japen nityaṃ madgāyatrīṃ samāhitaḥ<BR>
14,096.015d@004_2972	namo brahmaṇyadevāyety asakṛn māṃ praṇamya ca<BR>
14,096.015d@004_2973	vipram agrāsane kṛtvā yāvakaṃ bhaikṣam eva ca<BR>
14,096.015d@004_2974	bhuktvā tu vāgyato bhūmāv ācāntasya dvijanmanaḥ<BR>
14,096.015d@004_2975	namo 'stu vāsudevāyety uktvā tu caraṇau spṛśet<BR>
14,096.015d@004_2976	māse māse samāpte tu bhojayitvā dvijāñ śucīn<BR>
14,096.015d@004_2977	saṃvatsare tataḥ pūrṇe dadyāt tu vratadakṣiṇām<BR>
14,096.015d@004_2978	navanītamayīṃ gāṃ vā tiladhenum athāpi vā<BR>
14,096.015d@004_2979	viprahastacyutais toyaiḥ sahiraṇyaiḥ samukṣitaḥ<BR>
14,096.015d@004_2980	tasya puṇyaphalaṃ rājan kathyamānaṃ mayā śṛṇu<BR>
14,096.015d@004_2981	daśajanmakṛtaṃ pāpaṃ jñānato 'jñānato 'pi vā<BR>
14,096.015d@004_2982	yudhiṣṭhira uvāca<BR>
14,096.015d@004_2982	tad vinaśyati tasyāśu nātra kāryā vicāraṇā<BR>
14,096.015d@004_2983	sarveṣām upavāsānāṃ yac chreyaḥ sumahat phalam<BR>
14,096.015d@004_2984	bhagavān uvāca<BR>
14,096.015d@004_2984	yac ca niḥśreyasaṃ loke tad bhavān vaktum arhati<BR>
14,096.015d@004_2985	śṛṇu rājan yathāpūrvaṃ yathā gītaṃ tu nārade<BR>
14,096.015d@004_2986	tathā te kathayiṣyāmi madbhaktāya yudhiṣṭhira<BR>
14,096.015d@004_2987	yas tu bhaktyā śucir bhūtvā pañcamyāṃ me narādhipa<BR>
14,096.015d@004_2988	upavāsavrataṃ kuryāt trikālaṃ cārcayaṃs tu mām<BR>
14,096.015d@004_2989	yudhiṣṭhira uvāca<BR>
14,096.015d@004_2989	sarvakratuphalaṃ labdhvā mama loke mahīyate<BR>
14,096.015d@004_2990	bhagavan devadeveśa pañcamī nāma kā tava<BR>
14,096.015d@004_2991	bhagavān uvāca<BR>
14,096.015d@004_2991	tām ahaṃ śrotum icchāmi kathayasva mamācyuta<BR>
14,096.015d@004_2992	parvadvayaṃ ca dvādaśyāṃ śravaṇaṃ ca narādhipa<BR>
14,096.015d@004_2993	tat pañcamīti vikhyātā matpriyā ca viśeṣataḥ<BR>
14,096.015d@004_2994	tasmāt tu brāhmaṇaśreṣṭhair manniveśitabuddhibhiḥ<BR>
14,096.015d@004_2995	upavāsas tu kartavyo matpriyārthaṃ yudhiṣṭhira<BR>
14,096.015d@004_2996	dvādaśyām eva vā kuryād upavāsam aśaknuvan<BR>
14,096.015d@004_2997	tenāhaṃ paramāṃ prītiṃ yāsyāmi narapuṃgava<BR>
14,096.015d@004_2998	ahorātreṇa dvādaśyāṃ mārgaśīrṣe tu keśavam<BR>
14,096.015d@004_2999	upoṣya pūjayed yo māṃ so 'śvamedhaphalaṃ labhet<BR>
14,096.015d@004_3000	dvādaśyāṃ puṣyamāse tu nāmnā nārāyaṇaṃ tu mām<BR>
14,096.015d@004_3001	upoṣya pūjayed yo māṃ vājapeyaphalaṃ labhet<BR>
14,096.015d@004_3002	dvādaśyāṃ māghamāse tu mām upoṣya tu mādhavam<BR>
14,096.015d@004_3003	pūjayed yaḥ samāpnoti rājasūyaphalaṃ labhet<BR>
14,096.015d@004_3004	dvādaśyāṃ phālgune māsi govindākhyam upoṣya mām<BR>
14,096.015d@004_3005	arcayed yaḥ samāpnoti hy atirātraphalaṃ nṛpa<BR>
14,096.015d@004_3006	dvādaśyāṃ māsi caitre tu māṃ viṣṇuṃ samupoṣya yaḥ<BR>
14,096.015d@004_3007	pūjayaṃs tad avāpnoti pauṇḍarīkasya yat phalam<BR>
14,096.015d@004_3008	dvādaśyāṃ māsi vaiśākhe madhusūdanasaṃjñitam<BR>
14,096.015d@004_3009	upoṣya pūjayed yo māṃ so 'gniṣṭomasya pāṇḍava<BR>
14,096.015d@004_3010	dvādaśyāṃ jyeṣṭhamāse tu mām upoṣya trivikramam<BR>
14,096.015d@004_3011	arcayed yaḥ samāpnoti gavāṃ medhaphalaṃ nṛpa<BR>
14,096.015d@004_3012	āṣāḍhe vāmanākhyaṃ māṃ dvādaśyāṃ samupoṣya ca<BR>
14,096.015d@004_3013	naramedhasya sa phalaṃ prāpnoti bharatarṣabha<BR>
14,096.015d@004_3014	dvādaśyāṃ śrāvaṇe māsi śrīdharākhyam upoṣya mām<BR>
14,096.015d@004_3015	pūjayed yaḥ samāpnoti pañcayajñaphalaṃ nṛpa<BR>
14,096.015d@004_3016	māse bhādrapade yo māṃ hṛṣīkeśākhyam arcayet<BR>
14,096.015d@004_3017	upoṣya sa samāpnoti sautrāmaṇiphalaṃ nṛpa<BR>
14,096.015d@004_3018	dvādaśyām āśvayuṅmāse padmanābham upoṣya mām<BR>
14,096.015d@004_3019	arcayed yaḥ samāpnoti gosahasraphalaṃ nṛpa<BR>
14,096.015d@004_3020	dvādaśyāṃ kārttike māsi māṃ dāmodarasaṃjñitam<BR>
14,096.015d@004_3021	upoṣya pūjayed yas tu sarvakratuphalaṃ labhet<BR>
14,096.015d@004_3022	kevalenopavāsena dvādaśyāṃ pāṇḍunandana<BR>
14,096.015d@004_3023	yat phalaṃ pūrvam uddiṣṭaṃ tasyārdhaṃ labhate phalam<BR>
14,096.015d@004_3024	śravaṇe 'py evam evaṃ māṃ yo 'rcayed bhaktimān naraḥ<BR>
14,096.015d@004_3025	mama sālokyam āpnoti nātra kāryā vicāraṇā<BR>
14,096.015d@004_3026	māse māse samabhyarcya kramaśo mām atandritaḥ<BR>
14,096.015d@004_3027	pūrṇe saṃvatsare kuryāt punaḥ saṃvatsarārcanam<BR>
14,096.015d@004_3028	evaṃ dvādaśavarṣaṃ yo madbhakto matparāyaṇaḥ<BR>
14,096.015d@004_3029	avighnam arcayānas tu mama sālokyam āpnuyāt<BR>
14,096.015d@004_3030	arcayet prītimān yo māṃ dvādaśyāṃ vedasaṃhitām<BR>
14,096.015d@004_3031	sa pūrvoktaphalaṃ rājaṃl labhate nātra saṃśayaḥ<BR>
14,096.015d@004_3032	gandhaṃ puṣpaṃ phalaṃ toyaṃ patraṃ vā phalam eva vā<BR>
14,096.015d@004_3033	dvādaśyāṃ mama yo dadyāt tato nānyo 'sti matpriyaḥ<BR>
14,096.015d@004_3034	etena vidhinā sarve devāḥ śakrapurogamāḥ<BR>
14,096.015d@004_3035	vaiśaṃpāyana uvāca<BR>
14,096.015d@004_3035	madbhaktā naraśārdūla svargabhogāṃs tu bhuñjate<BR>
14,096.015d@004_3036	evaṃ vadati deveśe keśave pāṇḍunandanaḥ<BR>
14,096.015d@004_3037	yudhiṣṭhira uvāca<BR>
14,096.015d@004_3037	kṛtāñjaliḥ stotram idaṃ bhaktyā dharmātmajo 'bravīt<BR>
14,096.015d@004_3038	sarvalokeśa deveśa hṛṣīkeśa namo 'stu te<BR>
14,096.015d@004_3039	sahasraśirase tubhyaṃ sahasrākṣa namo namaḥ<BR>
14,096.015d@004_3040	trayīmaya trayīnātha trayīstuta namo namaḥ<BR>
14,096.015d@004_3041	yajñātman yajñasaṃbhūta yajñanātha namo namaḥ<BR>
14,096.015d@004_3042	caturmūrte caturbāho caturvyūha namo namaḥ<BR>
14,096.015d@004_3043	lokātmaṃl lokakṛn nātha lokāvāsa namo namaḥ<BR>
14,096.015d@004_3044	sṛṣṭisaṃhārakartre te narasiṃha namo namaḥ<BR>
14,096.015d@004_3045	bhaktapriya namas te 'stu bhaktavatsala te namaḥ<BR>
14,096.015d@004_3046	brahmāvāsa namas te 'stu brahmanātha namo namaḥ<BR>
14,096.015d@004_3047	rudrarūpa namas te 'stu rudrakarmaratāya te<BR>
14,096.015d@004_3048	pañcayajña namas te 'stu sarvayajña namo namaḥ<BR>
14,096.015d@004_3049	kṛṣṇapriya namas te 'stu kṛṣṇa nātha namo namaḥ<BR>
14,096.015d@004_3050	yogāvāsa namas te 'stu yoganātha namo namaḥ<BR>
14,096.015d@004_3051	hayavaktra namas te 'stu cakrapāṇe namo namaḥ<BR>
14,096.015d@004_3052	pañcabhūta namas te 'stu pañcāyudha namo namaḥ<BR>
14,096.015d@004_3052	vaiśaṃpāyana uvāca<BR>
14,096.015d@004_3053	bhaktigadgadayā vācā stuvaty evaṃ yudhiṣṭhire<BR>
14,096.015d@004_3054	gṛhītvā keśavo haste prītātmā taṃ nyavārayat<BR>
14,096.015d@004_3055	nivārya ca punar vācā bhaktinamraṃ yudhiṣṭhiram<BR>
14,096.015d@004_3056	vaktum evaṃ naraśreṣṭhaṃ dharmaputraṃ pracakrame<BR>
14,096.015d@004_3056	bhagavān uvāca<BR>
14,096.015d@004_3057	anyavat kim idaṃ rājan māṃ stauṣi narapuṃgava<BR>
14,096.015d@004_3058	yudhiṣṭhira uvāca<BR>
14,096.015d@004_3058	tiṣṭha pṛccha yathāpūrvaṃ dharmān eva yudhiṣṭhira<BR>
14,096.015d@004_3059	bhagavaṃs tvatprasādāt tu smṛtvā smṛtvā punaḥ punaḥ<BR>
14,096.015d@004_3060	na śāntir asti deveśa nṛtyatīva ca me manaḥ<BR>
14,096.015d@004_3061	idaṃ ca mama saṃpraśnaṃ vaktum arhasi mādhava<BR>
14,096.015d@004_3062	bhagavān uvāca<BR>
14,096.015d@004_3062	kṛṣṇapakṣeṣu dvādaśyāṃ pūjanīyaḥ kathaṃ bhavān<BR>
14,096.015d@004_3063	śṛṇu rājan yathātattvaṃ tat sarvaṃ kathayāmi te<BR>
14,096.015d@004_3064	phalaṃ tu kṛṣṇadvādaśyām arcanāyāṃ phalaṃ mama<BR>
14,096.015d@004_3065	ekādaśyām upoṣyātha dvādaśyām arcayet tu mām<BR>
14,096.015d@004_3066	viprān api yathālābhaṃ bhojayed bhaktimān naraḥ<BR>
14,096.015d@004_3067	sa gacched dakṣiṇāmūrtiṃ māṃ vā nātra vicāraṇā<BR>
14,096.015d@004_3068	vaiśaṃpāyana uvāca<BR>
14,096.015d@004_3068	candrasālokyam atha vā grahanakṣatrapūjitaḥ<BR>
14,096.015d@004_3069	keśavenaivam ākhyāte dharmaputraḥ punaḥ prabhum<BR>
14,096.015d@004_3070	papraccha dānakālasya viśeṣaṃ ca vidhiṃ nṛpa<BR>
14,096.015d@004_3070	yudhiṣṭhira uvāca<BR>
14,096.015d@004_3071	deva kiṃ phalam ākhyātaṃ dānasya viṣuveṣu ca<BR>
14,096.015d@004_3072	bhagavān uvāca<BR>
14,096.015d@004_3072	sūryendūpaplave caiva datte dāne ca yat phalam<BR>
14,096.015d@004_3073	śṛṇuṣva rājan viṣuve somārkagrahaṇeṣu ca<BR>
14,096.015d@004_3074	vyatīpāte 'yane caiva dānaṃ syād akṣayaṃ nṛpa<BR>
14,096.015d@004_3075	rājan nayanayor madhye viṣuvaṃ saṃpracakṣate<BR>
14,096.015d@004_3076	samarātraṃ dine tatra saṃdhyāyāṃ viṣuve nṛpa<BR>
14,096.015d@004_3077	brahmāhaṃ śaṃkaraś cāpi tiṣṭhāmaḥ sahitāḥ sakṛt<BR>
14,096.015d@004_3078	kriyākaraṇakāryāṇām ekībhāvatvakāraṇāt<BR>
14,096.015d@004_3079	asmākam ekībhūtānāṃ niṣphalaṃ tat paraṃ padam<BR>
14,096.015d@004_3080	tan muhūrtaṃ paraṃ puṇyaṃ rājan viṣuvasaṃjñitam<BR>
14,096.015d@004_3081	tad evādyākṣaraṃ brahma paraṃ brahmeti kīrtitam<BR>
14,096.015d@004_3082	tasmin muhūrte sarve 'pi cintayantaḥ paraṃ padam<BR>
14,096.015d@004_3083	devāś ca pitaro rudrā vasavaś cāśvinau tathā<BR>
14,096.015d@004_3084	sādhyā viśve ca gandharvāḥ siddhā brahmarṣayas tathā<BR>
14,096.015d@004_3085	sūryādayo grahāś caiva sāgarāḥ saritas tathā<BR>
14,096.015d@004_3086	maruto 'psaraso nāgā yakṣarākṣasaguhyakāḥ<BR>
14,096.015d@004_3087	ete cānye ca rājendra viṣuve saṃyatendriyāḥ<BR>
14,096.015d@004_3088	sopavāsāḥ prayatnena bhavanti dhyānatatparāḥ<BR>
14,096.015d@004_3089	annaṃ gāvas tilān bhūmiṃ kanyādānaṃ tathaiva ca<BR>
14,096.015d@004_3090	gṛham ācchādanaṃ dhānyaṃ vāhanaṃ śayanaṃ tathā<BR>
14,096.015d@004_3091	yac cānyac ca mayā proktaṃ tat prayaccha yudhiṣṭhira<BR>
14,096.015d@004_3092	dīyate viṣuveṣv evaṃ śrotriyebhyo viśeṣataḥ<BR>
14,096.015d@004_3093	tasya dānasya kaunteya kṣayo naivopapadyate<BR>
14,096.015d@004_3094	vardhate 'har ahaḥ puṇyaṃ tad dānaṃ koṭisaṃmitam<BR>
14,096.015d@004_3095	viṣuve snapanaṃ yas tu mama kuryād dharasya vā<BR>
14,096.015d@004_3096	arcanaṃ ca yathānyāyaṃ tasya puṇyaphalaṃ śṛṇu<BR>
14,096.015d@004_3097	daśajanmakṛtaṃ pāpaṃ tasya sadyo vinaśyati<BR>
14,096.015d@004_3098	daśānām aśvamedhānām iṣṭānāṃ labhate phalam<BR>
14,096.015d@004_3099	vimānaṃ divyam ārūḍhaḥ kāmarūpī yathāsukham<BR>
14,096.015d@004_3100	sa yāti māmakaṃ lokaṃ rudralokam athāpi vā<BR>
14,096.015d@004_3101	tatrasthair devagandharvair gīyamāno yathāsukham<BR>
14,096.015d@004_3102	divyavarṣasahasrāṇi koṭim ekaṃ tu modate<BR>
14,096.015d@004_3103	tataś cāpi cyutaḥ kālād iha loke dvijottamaḥ<BR>
14,096.015d@004_3104	caturṇām api vedānāṃ pārago brahmavid bhavet<BR>
14,096.015d@004_3105	candrasūryagrahe vāpi mama vā śaṃkarasya vā<BR>
14,096.015d@004_3106	gāyatrīṃ māmikāṃ vāpi japed yaḥ śaṃkarasya vā<BR>
14,096.015d@004_3107	śaṅkhatūryaninādaiś ca kāṃsyaghaṇṭāsvanair api<BR>
14,096.015d@004_3108	kārayet tu dhvaniṃ bhaktyā tasya puṇyaphalaṃ śṛṇu<BR>
14,096.015d@004_3109	gāndharvair homajapyaiś ca śabdair utkṛṣṭanādibhiḥ<BR>
14,096.015d@004_3110	durbalo 'pi bhaved rāhuḥ somaś ca balavān bhavet<BR>
14,096.015d@004_3111	sūryendūpaplave caiva śrotriyebhyaḥ pradīyate<BR>
14,096.015d@004_3112	tat sahasrasamaṃ bhūtvā dātāram upatiṣṭhati<BR>
14,096.015d@004_3113	mahāpātakayukto 'pi yady api syān naro nṛpa<BR>
14,096.015d@004_3114	nirlepas tatkṣaṇād eva tena dānena jāyate<BR>
14,096.015d@004_3115	candrasūryaprakāśena vimānena virājatā<BR>
14,096.015d@004_3116	yāti somapuraṃ ramyaṃ sevyamāno 'psarogaṇaiḥ<BR>
14,096.015d@004_3117	yāvad ṛkṣāṇi tiṣṭhanti gagane śaśinā saha<BR>
14,096.015d@004_3118	tāvat kālaṃ sa rājendra somaloke mahīyate<BR>
14,096.015d@004_3119	tataś cāpi cyutaḥ kālād iha loke yudhiṣṭhira<BR>
14,096.015d@004_3120	yudhiṣṭhira uvāca<BR>
14,096.015d@004_3120	vedavedāṅgavid vipraḥ koṭīdhanapatir bhavet<BR>
14,096.015d@004_3121	bhagavaṃs tava gāyatrī budhyate tu kathaṃ nṛbhiḥ<BR>
14,096.015d@004_3122	kiṃ vā tasyāḥ phalaṃ deva mamācakṣva sureśvara<BR>
14,096.015d@004_3122	bhagavān uvāca<BR>
14,096.015d@004_3123	dvādaśyāṃ viṣuve caiva candrasūryagrahe tathā<BR>
14,096.015d@004_3124	ayane śravaṇe caiva vyatīpāte tathaiva ca<BR>
14,096.015d@004_3125	aśvatthadarśane caiva tathā maddarśane 'pi ca<BR>
14,096.015d@004_3126	japtvā tu mama gāyatrīm atha vāṣṭākṣaraṃ nṛpa<BR>
14,096.015d@004_3127	yudhiṣṭhira uvāca<BR>
14,096.015d@004_3127	ārjitaṃ duṣkṛtaṃ tasya nāśayen nātra saṃśayaḥ<BR>
14,096.015d@004_3128	aśvatthadarśanaṃ caiva kiṃ tvaddarśanasaṃmitam<BR>
14,096.015d@004_3129	etat kathaya deveśa paraṃ kautūhalaṃ hi me<BR>
14,096.015d@004_3129	bhagavān uvāca<BR>
14,096.015d@004_3130	aham aśvattharūpeṇa pālayāmi jagattrayam<BR>
14,096.015d@004_3131	aśvattho na sthito yatra nāhaṃ tatra pratiṣṭhitaḥ<BR>
14,096.015d@004_3132	yatrāhaṃ saṃsthito rājann aśvatthaś cāpi tatra vai<BR>
14,096.015d@004_3133	yas tv enam arcayed bhaktyā sa māṃ sākṣāt samarcati<BR>
14,096.015d@004_3134	yas tv enaṃ praharet kopān mām eva praharet tu saḥ<BR>
14,096.015d@004_3135	tasmāt pradakṣiṇaṃ kuryān na chindyād enam anvaham<BR>
14,096.015d@004_3136	vratasya pāraṇaṃ tīrtham ārjavaṃ tīrtham ucyate<BR>
14,096.015d@004_3137	devaśuśrūṣaṇaṃ tīrthaṃ guruśuśrūṣaṇaṃ tathā<BR>
14,096.015d@004_3138	guruśuśrūṣaṇaṃ tīrthaṃ tīrthajñānasya dhāraṇam<BR>
14,096.015d@004_3139	narāṇāṃ poṣaṇaṃ tīrthaṃ gārhasthyaṃ tīrtham ucyate<BR>
14,096.015d@004_3140	ātitheyaṃ paraṃ tīrtham atithis tīrtham ucyate<BR>
14,096.015d@004_3141	brahmacaryaṃ paraṃ tīrthaṃ tretāgnis tīrtham ucyate<BR>
14,096.015d@004_3142	mūlaṃ dharmaṃ tu vijñāya manas tatrāvadhāryatām<BR>
14,096.015d@004_3143	gaccha tīrthāni kaunteya dharmo dharmeṇa vardhate<BR>
14,096.015d@004_3144	dvividhaṃ tīrtham ity āhuḥ sthāvaraṃ jaṅgamaṃ tathā<BR>
14,096.015d@004_3145	sthāvarāj jaṅgamaṃ śreṣṭhaṃ tato jñānaparigrahaḥ<BR>
14,096.015d@004_3146	karmaṇāpi viśuddhasya puruṣasyeha bhārata<BR>
14,096.015d@004_3147	hṛdaye sarvatīrthāni tīrthabhūtaḥ sa ucyate<BR>
14,096.015d@004_3148	gurutīrthaṃ paraṃ jñānam atas tīrthaṃ na vidyate<BR>
14,096.015d@004_3149	jñānatīrthaṃ paraṃ tīrthaṃ brahmatīrthaṃ sanātanam<BR>
14,096.015d@004_3150	kṣamā tu paramaṃ tīrthaṃ sarvatīrtheṣu pāṇḍava<BR>
14,096.015d@004_3151	kṣamāvatām ayaṃ lokaḥ paraś caiva kṣamāvatām<BR>
14,096.015d@004_3152	mānito 'mānito vāpi pūjito 'pūjito 'pi vā<BR>
14,096.015d@004_3153	ākṛṣṭas tarjito vāpi kṣamāvāṃs tīrtham ucyate<BR>
14,096.015d@004_3154	kṣamā damaḥ kṣamā dānaṃ kṣamā yajñaḥ kṣamā tapaḥ<BR>
14,096.015d@004_3155	kṣamāhiṃsā kṣamā dharmaḥ kṣamā cendriyanigrahaḥ<BR>
14,096.015d@004_3156	kṣamā dayā kṣamā yajñaḥ kṣamayaitad dhṛtaṃ jagat<BR>
14,096.015d@004_3157	kṣamāvān prāpnuyāt svargaṃ kṣamāvān prāpnuyād yaśaḥ<BR>
14,096.015d@004_3158	kṣamāvān prāpnuyān mokṣaṃ tasmāt sā tīrtham ucyate<BR>
14,096.015d@004_3159	ātmā nadī bhāratapuṇyatīrtham<BR>
14,096.015d@004_3160	ātmā tīrthaṃ sarvatīrthapradhānam<BR>
14,096.015d@004_3161	ātmā tu yajñaḥ satataṃ manyate vai<BR>
14,096.015d@004_3162	svargo mokṣaḥ sarvam ātmany adhīnam<BR>
14,096.015d@004_3163	ācāranairmalyam upāgatena<BR>
14,096.015d@004_3164	satyaprasannakṣamaśītalena<BR>
14,096.015d@004_3165	jñānāmbunā snāti ca yo hi nityaṃ<BR>
14,096.015d@004_3166	yudhiṣṭhira uvāca<BR>
14,096.015d@004_3166	kiṃ tasya bhūyaḥ salilena kṛtyam<BR>
14,096.015d@004_3167	bhagavan sarvapāpaghnaṃ prāyaścittam aduṣkaram<BR>
14,096.015d@004_3168	bhagavān uvāca<BR>
14,096.015d@004_3168	tvadbhaktasya suraśreṣṭha mama tvaṃ vaktum arhasi<BR>
14,096.015d@004_3169	rahasyam idam atyartham aśrāvyaṃ pāpakarmaṇām<BR>
14,096.015d@004_3170	adhārmikāṇām aśrāvyaṃ prāyaścittaṃ bravīmi te<BR>
14,096.015d@004_3171	pāvanaṃ brāhmaṇaṃ dṛṣṭvā madgatenāntarātmanā<BR>
14,096.015d@004_3172	namo brahmaṇyadevāyety abhivādanam ācaret<BR>
14,096.015d@004_3173	pradakṣiṇaṃ ca triḥ kuryāt punar aṣṭākṣareṇa tu<BR>
14,096.015d@004_3174	tena tuṣṭo naraśreṣṭha tat pāpaṃ kṣapayāmy aham<BR>
14,096.015d@004_3175	yatra kṛṣṭāṃ varāhasya mṛttikāṃ śirasā vahan<BR>
14,096.015d@004_3176	prāṇāyāmaśataṃ kṛtvā naraḥ pāpaiḥ pramucyate<BR>
14,096.015d@004_3177	dakṣiṇāvartaśaṅkhād vā kapilāśṛṅgato 'pi vā<BR>
14,096.015d@004_3178	prāksrotasaṃ nadīṃ gatvā mamāyatanasaṃnidhau<BR>
14,096.015d@004_3179	salilena tu yaḥ snāyāt sakṛd eva ravigrahe<BR>
14,096.015d@004_3180	tasya yat saṃcitaṃ pāpaṃ tatkṣaṇād eva naśyati<BR>
14,096.015d@004_3181	mastakān niḥsṛtais toyaiḥ kapilāyā yudhiṣṭhira<BR>
14,096.015d@004_3182	gomūtreṇāpi yaḥ snāyād rohiṇyā mama vā dine<BR>
14,096.015d@004_3183	viprapādacyutair vāpi toyaiḥ pāpaṃ praṇaśyati<BR>
14,096.015d@004_3184	namasyed yas tu madbhaktyā śiṃśumāraṃ prajāpatim<BR>
14,096.015d@004_3185	caturdaśāṅgasaṃyuktaṃ tasya pāpaṃ praṇaśyati<BR>
14,096.015d@004_3186	tataś caturdaśāṅgāni śṛṇu tasya narādhipa<BR>
14,096.015d@004_3187	śiro dharmo hanur brahmā pucchāv uttaradakṣiṇau<BR>
14,096.015d@004_3188	hṛdayaṃ tu bhaved viṣṇur hastau syātāṃ tathāśvinau<BR>
14,096.015d@004_3189	agnir madhyaṃ bhaved rājaṃl liṅgaṃ saṃvatsaraṃ bhavet<BR>
14,096.015d@004_3190	mitrāvaruṇakau pādau pucchamūlaṃ hutāśanaḥ<BR>
14,096.015d@004_3191	tataḥ paścād bhaved indras tataḥ paścāt prajāpatiḥ<BR>
14,096.015d@004_3192	abhayaṃ ca tataḥ paścāt sa eva dhruvasaṃjñitaḥ<BR>
14,096.015d@004_3193	etāny aṅgāni sarvāṇi śiṃśumāraprajāpateḥ<BR>
14,096.015d@004_3194	pibet tu pañcagavyaṃ yaḥ paurṇamāsyām upoṣya tu<BR>
14,096.015d@004_3195	tasya naśyati tat sarvaṃ yat pāpaṃ pūrvasaṃcitam<BR>
14,096.015d@004_3196	tathaiva brahmakūrcaṃ tu samantraṃ tu pṛthak pṛthak<BR>
14,096.015d@004_3197	māsi māsi pibed yas tu tasya pāpaṃ praṇaśyati<BR>
14,096.015d@004_3198	pāpaṃ ca brahmakūrcaṃ ca śṛṇu mantraṃ ca bhārata<BR>
14,096.015d@004_3199	pālāśaṃ padmapatraṃ vā tāmraṃ vātha hiraṇmayam<BR>
14,096.015d@004_3200	sādayitvā tu gṛhṇīyāt tat tu pātram udāhṛtam<BR>
14,096.015d@004_3201	gāyatryā gṛhya gomūtraṃ gandhadvāreti gomayam<BR>
14,096.015d@004_3202	āpyāyasveti ca kṣīraṃ dadhikrāvṇeti vai dadhi<BR>
14,096.015d@004_3203	tejo 'si śukram ity ājyaṃ devasyeti kuśodakam<BR>
14,096.015d@004_3204	āpo hi ṣṭheti saṃgṛhya yavacūrṇaṃ yathāvidhi<BR>
14,096.015d@004_3205	brahmaṇe ca yathā hutvā samiddhe ca hutāśane<BR>
14,096.015d@004_3206	āloḍya praṇavenaiva nirmathya praṇavena tu<BR>
14,096.015d@004_3207	uddhṛtya praṇavenaiva pibet tu praṇavena tu<BR>
14,096.015d@004_3208	mahatāpi sa pāpena tvacevāhir vimucyate<BR>
14,096.015d@004_3209	bhadraṃ na iti yaḥ pādaṃ paṭhed ṛksaṃhitāṃ yathā<BR>
14,096.015d@004_3210	antarjale vāthāditye tasya pāpaṃ praṇaśyati<BR>
14,096.015d@004_3211	mama sūktaṃ japed yas tu nityaṃ madgatamānasaḥ<BR>
14,096.015d@004_3212	yudhiṣṭhira uvāca<BR>
14,096.015d@004_3212	na pāpena tu lipyeta padmapatram ivāmbhasā<BR>
14,096.015d@004_3213	kīdṛśā brāhmaṇāḥ puṇyā bhāvaśuddhāḥ sureśvara<BR>
14,096.015d@004_3214	bhagavān uvāca<BR>
14,096.015d@004_3214	yat karma saphalaṃ neti kathayasva mamācyuta<BR>
14,096.015d@004_3215	śṛṇu pāṇḍava tat sarvaṃ brāhmaṇānāṃ yathākramam<BR>
14,096.015d@004_3216	saphalaṃ niṣphalaṃ caiva teṣāṃ karma bravīmi te<BR>
14,096.015d@004_3217	tridaṇḍadhāraṇaṃ maunaṃ jaṭādhāraṇamuṇḍanam<BR>
14,096.015d@004_3218	valkalājinasaṃvāso vratacaryābhiṣecanam<BR>
14,096.015d@004_3219	agnihotraṃ vane vāsaḥ svādhyāyaṃ dānasatkriyā<BR>
14,096.015d@004_3220	sarvāṇy etāni vai mithyā yadi bhāvo na nirmalaḥ<BR>
14,096.015d@004_3221	agnihotraṃ vṛthā rājan vṛthā vedās tathaiva ca<BR>
14,096.015d@004_3222	śīlena devās tuṣyanti śrutayas tatra kāraṇam<BR>
14,096.015d@004_3223	kṣāntaṃ dāntaṃ jitakrodhaṃ jitātmānaṃ jitendriyam<BR>
14,096.015d@004_3224	tam agryaṃ brāhmaṇaṃ manye śeṣāḥ śūdrā iti smṛtāḥ<BR>
14,096.015d@004_3225	agnihotravrataparān svādhyāyaniratāñ śucīn<BR>
14,096.015d@004_3226	upavāsaratān dāntāṃs tān devā brāhmaṇān viduḥ<BR>
14,096.015d@004_3227	na jātiḥ pūjyate rājan guṇāḥ kalyāṇakāraṇāḥ<BR>
14,096.015d@004_3228	caṇḍālam api vṛttasthaṃ taṃ devā brāhmaṇaṃ viduḥ<BR>
14,096.015d@004_3229	manaḥśaucaṃ karmaśaucaṃ kulaśaucaṃ ca bhārata<BR>
14,096.015d@004_3230	śarīraśaucaṃ vākśaucaṃ śaucaṃ pañcavidhaṃ smṛtam<BR>
14,096.015d@004_3231	pañcasv eteṣu śauceṣu hṛdi śaucaṃ viśiṣyate<BR>
14,096.015d@004_3232	hṛdayasya tu śaucena svargaṃ gacchanti mānavāḥ<BR>
14,096.015d@004_3233	agnihotraparibhraṣṭaḥ prasaktaḥ krayavikraye<BR>
14,096.015d@004_3234	varṇasaṃkarakartā ca brāhmaṇo vṛṣalaiḥ samaḥ<BR>
14,096.015d@004_3235	yasya vedaśrutir naṣṭā karṣakaś cāpi yo dvijaḥ<BR>
14,096.015d@004_3236	vikarmasevī kaunteya sa vai vṛṣala ucyate<BR>
14,096.015d@004_3237	vṛṣo hi dharmo vijñeyas tasya yaḥ kurute layam<BR>
14,096.015d@004_3238	vṛṣalaṃ taṃ vidur devā nikṛṣṭaṃ śvapacād api<BR>
14,096.015d@004_3239	stutibhir brahmapūtābhir yaḥ śūdraṃ stauti mānavaḥ<BR>
14,096.015d@004_3240	na ca māṃ stauti pāpātmā sa mām ākrośayed bhṛśam<BR>
14,096.015d@004_3241	śvadṛtau tu yathā kṣīraṃ brahma vai vṛṣale tathā<BR>
14,096.015d@004_3242	duṣṭatām eti tat sarvaṃ śunā līḍhaṃ havir yathā<BR>
14,096.015d@004_3243	aṅgāni vedāś catvāro mīmāṃsā nyāyavistaraḥ<BR>
14,096.015d@004_3244	dharmaśāstraṃ purāṇaṃ ca vidyā hy etāś caturdaśa<BR>
14,096.015d@004_3245	yāny uktāni mayā samyag vidyāsthānāni bhārata<BR>
14,096.015d@004_3246	utpannāni pavitrāṇi pāvanārthaṃ tathaiva ca<BR>
14,096.015d@004_3247	tasmāt tāni na śūdrasya spraṣṭavyāni yudhiṣṭhira<BR>
14,096.015d@004_3248	sarvaṃ tac chūdrasaṃspṛṣṭam apavitraṃ na saṃśayaḥ<BR>
14,096.015d@004_3249	loke trīṇy apavitrāṇi pañcāmedhyāni bhārata<BR>
14,096.015d@004_3250	śvā ca śūdraḥ śvapākaś cety apavitrāṇi pāṇḍava<BR>
14,096.015d@004_3251	devalaḥ kukkuṭo yūpa udakyā vṛṣalīpatiḥ<BR>
14,096.015d@004_3252	pañcaite syur amedhyāś ca spraṣṭavyā na kathaṃ cana<BR>
14,096.015d@004_3253	spṛṣṭvaitān aṣṭa vai vipraḥ sacelo jalam āviśet<BR>
14,096.015d@004_3254	madbhaktāñ śūdrasāmānyān avamanyanti ye narāḥ<BR>
14,096.015d@004_3255	narakeṣv eva tiṣṭhanti varṣakoṭiṃ narādhamāḥ<BR>
14,096.015d@004_3256	caṇḍālam api madbhaktaṃ nāvamanyeta buddhimān<BR>
14,096.015d@004_3257	avamatya patanty eva raurave narake narāḥ<BR>
14,096.015d@004_3258	mama bhaktasya bhakteṣu prītir abhyadhikā nṛpa<BR>
14,096.015d@004_3259	tasmān madbhaktabhaktāś ca pūjanīyā viśeṣataḥ<BR>
14,096.015d@004_3260	kīṭapakṣimṛgāṇāṃ ca mayi saṃnyastacetasām<BR>
14,096.015d@004_3261	urdhvām eva gatiṃ viddhi kiṃ punar jñānināṃ nṛṇām<BR>
14,096.015d@004_3262	patraṃ vāpy atha vā puṣpaṃ phalaṃ vā jalam eva vā<BR>
14,096.015d@004_3263	dadāti mama śūdro 'pi śirasā dhārayāmi tat<BR>
14,096.015d@004_3264	viprān evārcayed bhaktyā śūdraḥ prāyeṇa matpriyaḥ<BR>
14,096.015d@004_3265	teṣāṃ tenaiva rūpeṇa pūjāṃ gṛhṇāmi bhārata<BR>
14,096.015d@004_3266	vedoktenaiva mārgeṇa sarvabhūtahṛdi sthitam<BR>
14,096.015d@004_3267	mām arcayanti te viprā matsāyujyaṃ vrajanti te<BR>
14,096.015d@004_3268	madbhaktānāṃ hitāyaiva prādurbhāvaḥ kṛto mayā<BR>
14,096.015d@004_3269	prādurbhāvākṛtiḥ kā cid arcanīyā yudhiṣṭhira<BR>
14,096.015d@004_3270	āsām anyatamāṃ mūrtiṃ yo madbhaktyā samarcati<BR>
14,096.015d@004_3271	tenaiva parituṣṭo 'haṃ bhaviṣyāmi na saṃśayaḥ<BR>
14,096.015d@004_3272	mṛdā ca maṇiratnaiś ca tāmreṇa rajatena vā<BR>
14,096.015d@004_3273	kṛtvā pratikṛtiṃ kuryād arcanāṃ kāñcanena vā<BR>
14,096.015d@004_3274	puṇyaṃ daśaguṇaṃ vidyād eteṣām uttarottaram<BR>
14,096.015d@004_3275	jayakāmo 'rcayed rājā vidyākāmo dvijottamaḥ<BR>
14,096.015d@004_3276	vaiśyo vā dhanakāmas tu śūdraḥ puṇyaphalapriyaḥ<BR>
14,096.015d@004_3277	sarvakāmāḥ striyo vāpi sarvān kāmān avāpnuyuḥ<BR>
14,096.015d@004_3277	yudhiṣṭhira uvāca<BR>
14,096.015d@004_3278	kīdṛśānāṃ tu śūdrāṇāṃ nānugṛhṇāsi cārcanam<BR>
14,096.015d@004_3279	bhagavān uvāca<BR>
14,096.015d@004_3279	udvegas tava kasmāt tu tan me brūhi sureśvara<BR>
14,096.015d@004_3280	avratenāpy abhaktena spṛṣṭāṃ śūdreṇa cārcanām<BR>
14,096.015d@004_3281	tāṃ varjayāmi yatnena śvapākavihitām iva<BR>
14,096.015d@004_3282	nanv ahaṃ śaṃkaraś cāpi gāvo viprās tathaiva ca<BR>
14,096.015d@004_3283	aśvattho mama rūpāṇi satyam etad yudhiṣṭhira<BR>
14,096.015d@004_3284	etat trayaṃ hi madbhakto nāvamanyeta karhi cit<BR>
14,096.015d@004_3285	avamānitam etat tu dahaty āsaptamaṃ kulam<BR>
14,096.015d@004_3286	aśvattho brāhmaṇā gāvo manmayās tārayanti ha<BR>
14,096.015d@004_3287	yudhiṣṭhira uvāca<BR>
14,096.015d@004_3287	tasmād etat prayatnena trayaṃ pūjaya pāṇḍava<BR>
14,096.015d@004_3288	brāhmaṇenaiva dehena śūdratvaṃ katham āpnuyāt<BR>
14,096.015d@004_3289	bhagavān uvāca<BR>
14,096.015d@004_3289	brahma vā naśyati kathaṃ vaktuṃ deva tvam arhasi<BR>
14,096.015d@004_3290	kūpasnānaṃ tu yo vipraḥ kuryād dvādaśavārṣikam<BR>
14,096.015d@004_3291	sa tenaiva śarīreṇa śūdratvaṃ yāty asaṃśayam<BR>
14,096.015d@004_3292	yas tu rājāśrayeṇaiva jīved dvīdaśavārṣikam<BR>
14,096.015d@004_3293	sa śūdratvaṃ vrajed vipro vedānāṃ pārago 'pi san<BR>
14,096.015d@004_3294	pattane nagare vāpi yo dvādaśasamā vaset<BR>
14,096.015d@004_3295	sa śūdratvaṃ vased vipro nātra kāryā vicāraṇā<BR>
14,096.015d@004_3296	utpādayati yaḥ putraṃ śūdrāyāṃ kāmato dvijaḥ<BR>
14,096.015d@004_3297	tasya kāyagataṃ brahma sadya eva vinaśyati<BR>
14,096.015d@004_3298	madyapī strīmukhaṃ mohād āsvādayati yo naraḥ<BR>
14,096.015d@004_3299	tasya kāyagataṃ brahma sadya eva vinaśyati<BR>
14,096.015d@004_3300	yaḥ somalatikāṃ vipraḥ kevalaṃ bhakṣayed vṛthā<BR>
14,096.015d@004_3301	tasya kāyagataṃ brahma sadya eva vinaśyati<BR>
14,096.015d@004_3302	maithunaṃ kurute yas tu jihvāyāṃ brāhmaṇo nṛpa<BR>
14,096.015d@004_3303	tasya kāyagataṃ brahma sadya eva vinaśyati<BR>
14,096.015d@004_3304	vipratvaṃ durlabhaṃ prāpya durmārgair evamādibhiḥ<BR>
14,096.015d@004_3305	vināśayanti ye tat tu tāñ śocāmi yudhiṣṭhira<BR>
14,096.015d@004_3306	tasmāt sarvaprayatnena matpriyo yo yudhiṣṭhira<BR>
14,096.015d@004_3307	jātibhraṃśakaraṃ karma na kuryād īdṛśaṃ dvijaḥ<BR>
14,096.015d@004_3307	yudhiṣṭhira uvāca<BR>
14,096.015d@004_3308	deśāntaragate vipre saṃyukte kāladharmaṇā<BR>
14,096.015d@004_3309	bhagavān uvāca<BR>
14,096.015d@004_3309	śarīranāśe saṃprāpte kathaṃ pretavikalpanā<BR>
14,096.015d@004_3310	śrūyatām āhitāgnes tu tathā bhūtasya saṃskriyā<BR>
14,096.015d@004_3311	pālāśavṛntaiḥ pratimā kartavyā kalpacoditā<BR>
14,096.015d@004_3312	trīṇi ṣaṣṭiśatāny āhur asthīny asya narādhipa<BR>
14,096.015d@004_3313	teṣāṃ vikalpanā kāryā yathāśāstraviniścayam<BR>
14,096.015d@004_3314	aśītyardhaṃ śirasi ca grīvāyāṃ daśa eva ca<BR>
14,096.015d@004_3315	bāhvoś cāpi śataṃ dadyād aṅgulīṣu punar daśa<BR>
14,096.015d@004_3316	urasi triṃśataṃ dadyāj jaṭhare cāpi viṃśatim<BR>
14,096.015d@004_3317	vṛṣaṇe dvādaśārdhaṃ tu śiśne cāṣṭārdham eva ca<BR>
14,096.015d@004_3318	dadyāt tu śatam ūrvos tu ṣaṣṭhyardhaṃ jānujaṅghayoḥ<BR>
14,096.015d@004_3319	daśa dadyāc caraṇayor eṣā pretasya niṣkṛtiḥ<BR>
14,096.015d@004_3319	yudhiṣṭhira uvāca<BR>
14,096.015d@004_3320	viśeṣatīrthaṃ sarveṣām aśaktānām anugrahāt<BR>
14,096.015d@004_3321	bhagavān uvāca<BR>
14,096.015d@004_3321	bhaktānāṃ tāraṇārthaṃ vai vaktum arhasi dharmataḥ<BR>
14,096.015d@004_3322	pravaraṃ sarvatīrthānāṃ satyaṃ gāyanti sāmagāḥ<BR>
14,096.015d@004_3323	satyasya vacanaṃ tīrtham ahiṃsā tīrtham ucyate<BR>
14,096.015d@004_3324	tapas tīrthaṃ dayā tīrthaṃ śīlaṃ tīrthaṃ yudhiṣṭhira<BR>
14,096.015d@004_3325	alpasaṃtoṣaṇaṃ tīrthaṃ nārī tīrthaṃ pativratā<BR>
14,096.015d@004_3326	saṃtuṣṭo brāhmaṇas tīrthaṃ jñānaṃ vā tīrtham ucyate<BR>
14,096.015d@004_3327	madbhaktaḥ satataṃ tīrthaṃ śaṃkarasya viśeṣataḥ<BR>
14,096.015d@004_3328	yatayas tīrtham ity eva vidvāṃsas tīrtham ucyate<BR>
14,096.015d@004_3329	śaraṇyaḥ puruṣas tīrtham annadas tīrtham ucyate<BR>
14,096.015d@004_3330	trailokye 'smin nirudvigno na bibhemi kutaś cana<BR>
14,096.015d@004_3331	na divā yadi vā rātrāv udvegaḥ śūdralaṅghanāt<BR>
14,096.015d@004_3332	na bhayaṃ devadaityebhyo rakṣobhyaś caiva me nṛpa<BR>
14,096.015d@004_3333	śūdravaktrāc cyutaṃ brahma bhayaṃ tu mama suvrata<BR>
14,096.015d@004_3334	tasmāt sapraṇavaṃ śūdro mannāmāpi na kīrtayet<BR>
14,096.015d@004_3335	praṇavaṃ hi paraṃ brahma nityaṃ brahmavido viduḥ<BR>
14,096.015d@004_3336	dvijaśuśrūṣaṇaṃ dharmaṃ śūdrāṇāṃ bhaktito mayi<BR>
14,096.015d@004_3337	tena gacchanti te svargaṃ cintayanto hi māṃ sadā<BR>
14,096.015d@004_3338	dvijaśuśrūṣayā śūdraḥ paraṃ śreyo 'dhigacchati<BR>
14,096.015d@004_3339	dvijaśuśrūṣaṇād anyan nāsti śūdrasya niṣkṛtiḥ<BR>
14,096.015d@004_3340	rāgo dveṣaś ca mohaś ca pāruṣyaṃ ca nṛśaṃsatā<BR>
14,096.015d@004_3341	śāṭhyaṃ ca dīrghavairitvam atimānam anārjavam<BR>
14,096.015d@004_3342	anṛtaṃ cāpavādaś ca paiśunyam atilobhatā<BR>
14,096.015d@004_3343	hiṃsā steyaṃ mṛṣāvādo vañcanā roṣalobhatā<BR>
14,096.015d@004_3344	abuddhitā ca nāstikyaṃ bhayam ālasyam eva ca<BR>
14,096.015d@004_3345	aśaucaṃ cākṛtajñatvaṃ ḍambhatā stambha eva ca<BR>
14,096.015d@004_3346	nikṛtiś cāpy avijñānaṃ jātake śūdram āviśet<BR>
14,096.015d@004_3347	dṛṣṭvā pitāmahaḥ śūdram abhibhūtaṃ tu tāmasaiḥ<BR>
14,096.015d@004_3348	dvijaśuśrūṣaṇaṃ dharmaṃ śūdrāṇāṃ tu prayuktavān<BR>
14,096.015d@004_3349	naśyanti tāmasā bhāvāḥ śūdrasya dvijabhaktitaḥ<BR>
14,096.015d@004_3350	patraṃ puṣpaṃ phalaṃ toyaṃ yo me bhaktyā prayacchati<BR>
14,096.015d@004_3351	tad ahaṃ bhaktyupahṛtaṃ mūrdhnā gṛhṇāmi śūdrataḥ<BR>
14,096.015d@004_3352	antyajo vāpi yaḥ kaś cit sarvapāpasamanvitaḥ<BR>
14,096.015d@004_3353	yadi māṃ satataṃ dhyāyet sarvapāpaiḥ pramucyate<BR>
14,096.015d@004_3354	vidyāvinayasaṃpannā brāhmaṇā vedapāragāḥ<BR>
14,096.015d@004_3355	mayi bhaktiṃ na kurvanti caṇḍālasadṛśā hi te<BR>
14,096.015d@004_3356	vṛthā dattaṃ vṛthā japtaṃ vṛthā ceṣṭaṃ vṛthā hutam<BR>
14,096.015d@004_3357	vṛthātithyaṃ ca tat tasya yo na bhakto mama dvijaḥ<BR>
14,096.015d@004_3358	yat kṛtaṃ ca hutaṃ cāpi yad iṣṭaṃ dattam eva ca<BR>
14,096.015d@004_3359	abhaktimat kṛtaṃ sarvaṃ rākṣasā eva bhuñjate<BR>
14,096.015d@004_3360	sthāvare jaṅgame vāpi sarvabhūteṣu pāṇḍava<BR>
14,096.015d@004_3361	samatvena yadā kuryān madbhakto mitraśatruṣu<BR>
14,096.015d@004_3362	ānṛśaṃsyam ahiṃsā ca dayā satyam athārjavam<BR>
14,096.015d@004_3363	adrohaś caiva bhūtānāṃ madbhaktānāṃ vrataṃ nṛpa<BR>
14,096.015d@004_3364	nama ity eva yo brūyān madbhaktaḥ śraddhayānvitaḥ<BR>
14,096.015d@004_3365	tasyākṣayo bhavel lokaḥ śvapākasyāpi pāṇḍava<BR>
14,096.015d@004_3366	kiṃ punar ye yajante māṃ yājakā vidhipūrvakam<BR>
14,096.015d@004_3367	madbhaktā madgataprāṇāḥ kathayantaś ca māṃ sadā<BR>
14,096.015d@004_3368	bahuvarṣasahasrāṇi tapas tapyati yo naraḥ<BR>
14,096.015d@004_3369	nāsau padam avāpnoti madbhaktair yad avāpyate<BR>
14,096.015d@004_3370	mām eva tasmād rājendra dhyāhi nityam atandritaḥ<BR>
14,096.015d@004_3371	avāpsyasi tataḥ siddhiṃ drakṣyase paramaṃ padam<BR>
14,096.015d@004_3372	apārthakaṃ prabhāṣante śūdrā bhāgavatā iti<BR>
14,096.015d@004_3373	na śūdrā bhagavadbhaktā viprā bhāgavatāḥ smṛtāḥ<BR>
14,096.015d@004_3374	dvādaśākṣaratattvajñaś caturvyūhavibhāgavit<BR>
14,096.015d@004_3375	acchidraḥ pañcakālajñaḥ sa vai bhāgavataḥ smṛtaḥ<BR>
14,096.015d@004_3376	ṛgvedenaiva māṃ hotā yajuṣādhvaryur eva ca<BR>
14,096.015d@004_3377	sāmavedena codgātā puṇyenābhiṣṭuvanti mām<BR>
14,096.015d@004_3378	atharvaśirasā caiva nityam ātharvaṇā dvijāḥ<BR>
14,096.015d@004_3379	stuvanti satataṃ ye māṃ te 'pi bhāgavatāḥ smṛtāḥ<BR>
14,096.015d@004_3380	vedādhīnāḥ sadā yajñā yajñādhīnās tu devatāḥ<BR>
14,096.015d@004_3381	devatā brāhmaṇādhīnās tasmād viprās tu devatāḥ<BR>
14,096.015d@004_3382	anāśrityocchrayaṃ nāsti mukhyam āśrayam āśrayet<BR>
14,096.015d@004_3383	rudraṃ samāśritā devā rudro brāhmaṇam āśritaḥ<BR>
14,096.015d@004_3384	brahmā mām āśrito rājan nāhaṃ kaṃ cid upāśritaḥ<BR>
14,096.015d@004_3385	mamāśrayo na kaś cit tu sarveṣām āśrayo hy aham<BR>
14,096.015d@004_3386	evam etan mayā proktaṃ rahasyam idam uttamam<BR>
14,096.015d@004_3387	dharmapriyasya te rājan nityam evaṃ samācara<BR>
14,096.015d@004_3388	idaṃ pavitram ākhyānaṃ puṇyaṃ vedena saṃmitam<BR>
14,096.015d@004_3389	yaḥ paṭhen māmakaṃ dharmam ahany ahani pāṇḍava<BR>
14,096.015d@004_3390	dharmo vivardhate tasya buddhiś cāpi prasīdati<BR>
14,096.015d@004_3391	pāpakṣayam upaity eva kalyāṇaṃ ca vivardhate<BR>
14,096.015d@004_3392	etat puṇyaṃ pavitraṃ ca pāpanāśanam uttamam<BR>
14,096.015d@004_3393	śrotavyaṃ śraddhayā yuktaiḥ śrotriyaiś ca viśeṣataḥ<BR>
14,096.015d@004_3394	śrāvayed yas tv idaṃ bhaktyā prayato 'tha śṛṇoti vā<BR>
14,096.015d@004_3395	sa gacchen mama sāyujyaṃ nātra kāryā vicāraṇā<BR>
14,096.015d@004_3396	yaś cedaṃ śrāvayec chrāddhe madbhakto matparāyaṇaḥ<BR>
14,096.015d@004_3397	vaiśaṃpāyana uvāca<BR>
14,096.015d@004_3397	pitaras tasya tṛpyanti yāvadābhūtasaṃplavam<BR>
14,096.015d@004_3398	śrutvā bhāgavatān dharmān sākṣād viṣṇor jagadguroḥ<BR>
14,096.015d@004_3399	prahṛṣṭamanaso bhūtvā cintayanto 'dbhutāḥ kathāḥ<BR>
14,096.015d@004_3400	ṛṣayaḥ pāṇḍavāś caiva praṇemus taṃ janārdanam<BR>
14,096.015d@004_3401	pūjayām āsa govindaṃ dharmaputraḥ punaḥ punaḥ<BR>
14,096.015d@004_3402	devā brahmarṣayaḥ siddhā gandharvāpsarasas tathā<BR>
14,096.015d@004_3403	bhūtā yakṣā grahāś caiva guhyakā bhujagās tathā<BR>
14,096.015d@004_3404	vālakhilyā mahātmāno yoginas tattvadarśinaḥ<BR>
14,096.015d@004_3405	tathā bhāgavatāś cāpi pañcakālam upāsakāḥ<BR>
14,096.015d@004_3406	kautūhalasamāyuktā bhagavan bhaktim āgatāḥ<BR>
14,096.015d@004_3407	śrutvā tu paramaṃ puṇyaṃ vaiṣṇavaṃ dharmaśāsanam<BR>
14,096.015d@004_3408	vimuktapāpāḥ pūtās te saṃvṛttās tatkṣaṇena tu<BR>
14,096.015d@004_3409	praṇamya śirasā viṣṇuṃ pratinandya ca tāṃ kathām<BR>
14,096.015d@004_3410	draṣṭāro dvārakāyāṃ vai vayaṃ sarve jagadgurum<BR>
14,096.015d@004_3411	iti prahṛṣṭamanaso yayur devagaṇaiḥ saha<BR>
14,096.015d@004_3412	sarve ṛṣigaṇā rājan yayuḥ svaṃ svaṃ niveśanam<BR>
14,096.015d@004_3413	gateṣu teṣu sarveṣu keśavaḥ keśihā tadā<BR>
14,096.015d@004_3414	sasmāra dārukaṃ rājan sa ca sātyakinā saha<BR>
14,096.015d@004_3415	samīpastho 'bhavat sūto yāhi deveti cābravīt<BR>
14,096.015d@004_3416	tato viṣaṇṇavadanāḥ pāṇḍavāḥ puruṣottamam<BR>
14,096.015d@004_3417	añjaliṃ mūrdhni saṃdhāya netrair aśrupariplutaiḥ<BR>
14,096.015d@004_3418	pibantaḥ satataṃ kṛṣṇaṃ nocur ārtatarās tadā<BR>
14,096.015d@004_3419	kṛṣṇo 'pi bhagavān devaḥ pṛthām āmantrya cārtavat<BR>
14,096.015d@004_3420	dhṛtarāṣṭraṃ ca gāndhārīṃ viduraṃ draupadīṃ tathā<BR>
14,096.015d@004_3421	kṛṣṇadvaipāyanaṃ vyāsam ṛṣīn anyāṃś ca mantriṇaḥ<BR>
14,096.015d@004_3422	subhadrām ātmajayutām uttarāṃ spṛśya pāṇinā<BR>
14,096.015d@004_3423	nirgatya veśmanas tasmād āruroha mahāratham<BR>
14,096.015d@004_3424	vājibhiḥ sainyasugrīvameghapuṣpabalāhakaiḥ<BR>
14,096.015d@004_3425	yuktaṃ ca dhvajabhūtena patagendreṇa dhīmatā<BR>
14,096.015d@004_3426	anvāruroha cāpy enaṃ premṇā rājā yudhiṣṭhiraḥ<BR>
14,096.015d@004_3427	apāsya cāśu yantāraṃ dārukaṃ sūtasattamam<BR>
14,096.015d@004_3428	abhīśūn pratijagrāha svayaṃ kurupatis tadā<BR>
14,096.015d@004_3429	upāruhyārjunaś cāpi cāmaravyajanaṃ śubham<BR>
14,096.015d@004_3430	rukmadaṇḍaṃ bṛhan mūrdhni dudhāvābhipradakṣiṇam<BR>
14,096.015d@004_3431	chattraṃ śataśalākaṃ ca divyamālyopaśobhitam<BR>
14,096.015d@004_3432	vaiḍūryamaṇidaṇḍaṃ ca cāmīkaravibhūṣitam<BR>
14,096.015d@004_3433	dadhāra tarasā bhīmaḥ chattraṃ tac chārṅgadhanvinaḥ<BR>
14,096.015d@004_3434	bhīmasenārjunau cāpi yamau cāpy arisūdanau<BR>
14,096.015d@004_3435	pṛṣṭhato 'nuyayuḥ kṛṣṇaṃ mā śabda iti harṣitāḥ<BR>
14,096.015d@004_3436	triyojane vyatīte tu pariṣvajya ca pāṇḍavān<BR>
14,096.015d@004_3437	visṛjya kṛṣṇas tān sarvān praṇatān dvārakāṃ yayau<BR>
14,096.015d@004_3438	tathā praṇamya govindaṃ tadā prabhṛti pāṇḍavāḥ<BR>
14,096.015d@004_3439	kapilādyāni dānāni dadur dharmaparāyaṇāḥ<BR>
14,096.015d@004_3440	madhusūdanavākyāni smṛtvā smṛtvā punaḥ punaḥ<BR>
14,096.015d@004_3441	manasā pūjayām āsur hṛdayasthāni pāṇḍavāḥ<BR>
14,096.015d@004_3442	yudhiṣṭhiras tu dharmātmā hṛdi kṛtvā janārdanam<BR>
14,096.015d@004_3443	tadbhaktas tanmanā yuktas tadyājī tatparo 'bhavat<BR>
14,096.015d@004_3444	evam etat purāvṛttaṃ vaiṣṇavaṃ dharmaśāsanam<BR>
14,096.015d@004_3445	mayā te kathitaṃ rājan pavitraṃ pāpanāśanam<BR>
14,096.015d@004_3446	tac chṛṇuṣva mahārāja viṣṇuproktaṃ kurūdvaha<BR>
14,096.015d@004_3447	tena gacchasi nānyena tad viṣṇoḥ paramaṃ padam<BR>
<BR>
<BR>
<BR>
</body></html>
