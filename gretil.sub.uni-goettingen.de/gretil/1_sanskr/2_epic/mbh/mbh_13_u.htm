<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Anusasanaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Anusasanaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
<BR>
13,001.000*0001_01	nārāyaṇaṃ namaskṛtya naraṃ caiva narottamam<BR>
13,001.000*0001_02	devīṃ sarasvatīṃ caiva tato jayam udīrayet<BR>
13,001.000*0002_01	yaḥ śvetatvam upāgataḥ kṛtayuge tretāyuge raktatāṃ<BR>
13,001.000*0002_02	yugme yaḥ kapilaḥ kalau sa bhagavān kṛṣṇatvam abhyāgataḥ<BR>
13,001.000*0002_03	yaṃ vedāntavido vadanti munayo yo yogibhir gīyate<BR>
13,001.000*0002_04	sa brahmā yadi vā haro yadi hariḥ pāyāj jagad durgateḥ<BR>
13,001.000*0002_05	kṛṣṇadvaipāyanaṃ vyāsaṃ viddhi nārāyaṇaṃ svayam<BR>
13,001.000*0002_06	ko 'nyo hi puṇḍarīkākṣān mahābhāratakṛd bhavet<BR>
13,001.000*0003_01	lakṣmīmaṭhanivāso 'haṃ gopālākhyo dvijottamaḥ<BR>
13,001.000*0003_02	śrīkṛṣṇaṃ tu namaskṛtya likhyāmi muktikāmyayā<BR>
13,001.000*0004_01	śibirād dhāstinapuraṃ prāpya bhārata saṃjayaḥ<BR>
13,001.000*0004_02	praviveśa mahāprājño dhṛtarāṣṭraniveśanam<BR>
13,001.000*0004_03	śokenāpahataḥ sūto vihvalan bhṛśaduḥkhitaḥ<BR>
13,001.000*0004_04	cintayan vaiśasaṃ ghoraṃ sūtaputrasya pāṇḍavaiḥ<BR>
13,001.000*0005_00	vaiśaṃpāyanaḥ<BR>
13,001.000*0005_01	śaratalpe mahātmānaṃ śayānam aparājitam<BR>
13,001.000*0005_02	yudhiṣṭhira upāgamya praṇipatyedam abravīt<BR>
13,001.001	yudhiṣṭhira uvāca<BR>
13,001.001a	śamo bahuvidhākāraḥ sūkṣma uktaḥ pitāmaha<BR>
13,001.001c	na ca me hṛdaye śāntir asti kṛtvedam īdṛśam<BR>
13,001.002a	asminn arthe bahuvidhā śāntir uktā tvayānagha<BR>
13,001.002c	svakṛte kā nu śāntiḥ syāc chamād bahuvidhād api<BR>
13,001.003a	śarācitaśarīraṃ hi tīvravraṇam udīkṣya ca<BR>
13,001.003c	śamaṃ nopalabhe vīra duṣkṛtāny eva cintayan<BR>
13,001.004a	rudhireṇāvasiktāṅgaṃ prasravantaṃ yathācalam<BR>
13,001.004c	tvāṃ dṛṣṭvā puruṣavyāghra sīde varṣāsv ivāmbujam<BR>
13,001.005a	ataḥ kaṣṭataraṃ kiṃ nu matkṛte yat pitāmahaḥ<BR>
13,001.005c	imām avasthāṃ gamitaḥ pratyamitrai raṇājire<BR>
13,001.005e	tathaivānye nṛpatayaḥ sahaputrāḥ sabāndhavāḥ<BR>
13,001.005f*0006_01	matkṛte nidhanaṃ prāptāḥ kiṃ nu kaṣṭataraṃ tataḥ<BR>
13,001.006a	vayaṃ hi dhārtarāṣṭrāś ca kālamanyuvaśānugāḥ<BR>
13,001.006c	kṛtvedaṃ ninditaṃ karma prāpsyāmaḥ kāṃ gatiṃ nṛpa<BR>
13,001.006d*0007_01	idaṃ tu dhārtarāṣṭrasya śreyo manye janādhipa<BR>
13,001.006d*0007_02	imām avasthāṃ saṃprāptaṃ yad asau tvāṃ na paśyati<BR>
13,001.007a	ahaṃ tava hy antakaraḥ suhṛdvadhakaras tathā<BR>
13,001.007c	na śāntim adhigacchāmi paśyaṃs tvāṃ duḥkhitaṃ kṣitau<BR>
13,001.007d*0008_01	duryodhano hi samare sahasainyaḥ sahānujaḥ<BR>
13,001.007d*0008_02	nihataḥ kṣatradharme 'smin durātmā kulapāṃsanaḥ<BR>
13,001.007d*0008_03	na sa paśyati duṣṭātmā tvām adya patitaṃ kṣitau<BR>
13,001.007d*0008_04	ataḥ śreyo mṛtaṃ manye neha jīvitam ātmanaḥ<BR>
13,001.007d*0008_05	ahaṃ hi samare vīra gamitaḥ śatrubhiḥ kṣayam<BR>
13,001.007d*0008_06	abhaviṣyaṃ yadi purā saha bhrātṛbhir acyuta<BR>
13,001.007d*0008_07	na tvām evaṃ suduḥkhārtam adrākṣaṃ sāyakārditam<BR>
13,001.007d*0008_08	nūnaṃ hi pāpakarmāṇo dhātrā sṛṣṭāḥ sma he nṛpa<BR>
13,001.007d*0008_09	anyasminn api loke hi yathā mucyema kilbiṣāt<BR>
13,001.007d*0008_10	tathā praśādhi māṃ rājan mama ced icchasi priyam<BR>
13,001.008	bhīṣma uvāca<BR>
13,001.008a	paratantraṃ kathaṃ hetum ātmānam anupaśyasi<BR>
13,001.008c	karmaṇy asmin mahābhāga sūkṣmaṃ hy etad atīndriyam<BR>
13,001.009a	atrāpy udāharantīmam itihāsaṃ purātanam<BR>
13,001.009c	saṃvādaṃ mṛtyugautamyoḥ kālalubdhakapannagaiḥ<BR>
13,001.010a	gautamī nāma kaunteya sthavirā śamasaṃyutā<BR>
13,001.010c	sarpeṇa daṣṭaṃ svaṃ putram apaśyad gatacetanam<BR>
13,001.011a	atha taṃ snāyupāśena baddhvā sarpam amarṣitaḥ<BR>
13,001.011c	lubdhako 'rjunako nāma gautamyāḥ samupānayat<BR>
13,001.012a	tāṃ cābravīd ayaṃ te sa putrahā pannagādhamaḥ<BR>
13,001.012c	brūhi kṣipraṃ mahābhāge vadhyatāṃ kena hetunā<BR>
13,001.013a	agnau prakṣipyatām eṣa cchidyatāṃ khaṇḍaśo 'pi vā<BR>
13,001.013c	na hy ayaṃ bālahā pāpaś ciraṃ jīvitum arhati<BR>
13,001.014	gautamy uvāca<BR>
13,001.014a	visṛjainam abuddhis tvaṃ na vadhyo 'rjunaka tvayā<BR>
13,001.014c	ko hy ātmānaṃ guruṃ kuryāt prāptavye sati cintayan<BR>
13,001.015a	plavante dharmalaghavo loke 'mbhasi yathā plavāḥ<BR>
13,001.015c	majjanti pāpaguravaḥ śastraṃ skannam ivodake<BR>
13,001.015d*0009_01	yadi vāsmiṃs tu nihate pannage 'rjunaka tvayā<BR>
13,001.015d*0009_02	jīved ayaṃ bālako me tan na me 'rjunaka priyam<BR>
13,001.016a	na cāmṛtyur bhavitā vai hate 'smin; ko vātyayaḥ syād ahate 'smiñ janasya<BR>
13,001.016b*0010_01	hatvā cainaṃ nāmṛtaḥ syād ayaṃ me<BR>
13,001.016b*0010_02	jīvaty asmin ko 'tyayaḥ syād ayaṃ te<BR>
13,001.016b*0011_01	nāsyāmṛtatvaṃ bhavitā vai hate 'smiñ<BR>
13,001.016b*0011_02	jīvaty asmin ko vyasuḥ syād anante<BR>
13,001.016c	asyotsarge prāṇayuktasya jantor; mṛtyor lokaṃ ko nu gacched anantam<BR>
13,001.017	lubdhaka uvāca<BR>
13,001.017a	jānāmy evaṃ neha guṇāguṇajñāḥ; sarve niyuktā guravo vai bhavanti<BR>
13,001.017c	svasthasyaite tūpadeśā bhavanti; tasmāt kṣudraṃ sarpam enaṃ haniṣye<BR>
13,001.018a	samīpsantaḥ kālayogaṃ tyajanti; sadyaḥ śucaṃ tv arthavidas tyajanti<BR>
13,001.018c	śreyaḥ kṣayaḥ śocatāṃ nityaśo hi; tasmāt tyājyaṃ jahi śokaṃ hate 'smin<BR>
13,001.019	gautamy uvāca<BR>
13,001.019a	na caivārtir vidyate 'smadvidhānāṃ; dharmārāmaḥ satataṃ sajjano hi<BR>
13,001.019c	nityāyasto bālajano na cāsti; dharmo hy eṣa prabhavāmy asya nāham<BR>
13,001.020a	na brāhmaṇānāṃ kopo 'sti kutaḥ kopāc ca yātanā<BR>
13,001.020c	mārdavāt kṣamyatāṃ sādho mucyatām eṣa pannagaḥ<BR>
13,001.021	lubdhaka uvāca<BR>
13,001.021a	hatvā lābhaḥ śreya evāvyayaṃ syāt; sadyo lābho balavadbhiḥ praśastaḥ<BR>
13,001.021c	kālāl lābho yas tu sadyo bhaveta; hate śreyaḥ kutsite tvīdṛśe syāt<BR>
13,001.022	gautamy uvāca<BR>
13,001.022a	kārthaprāptir gṛhya śatruṃ nihatya; kā vā śāntiḥ prāpya śatruṃ namuktvā<BR>
13,001.022c	kasmāt saumya bhujage na kṣameyaṃ; mokṣaṃ vā kiṃ kāraṇaṃ nāsya kuryām<BR>
13,001.023	lubdhaka uvāca<BR>
13,001.023a	asmād ekasmād bahavo rakṣitavyā; naiko bahubhyo gautami rakṣitavyaḥ<BR>
13,001.023c	kṛtāgasaṃ dharmavidas tyajanti; sarīsṛpaṃ pāpam imaṃ jahi tvam<BR>
13,001.024	gautamy uvāca<BR>
13,001.024a	nāsmin hate pannage putrako me; saṃprāpsyate lubdhaka jīvitaṃ vai<BR>
13,001.024c	guṇaṃ cānyaṃ nāsya vadhe prapaśye; tasmāt sarpaṃ lubdhaka muñca jīvam<BR>
13,001.025	lubdhaka uvāca<BR>
13,001.025a	vṛtraṃ hatvā devarāṭ śreṣṭhabhāg vai; yajñaṃ hatvā bhāgam avāpa caiva<BR>
13,001.025c	śūlī devo devavṛttaṃ kuru tvaṃ; kṣipraṃ sarpaṃ jahi mā bhūd viśaṅkā<BR>
13,001.026	bhīṣma uvāca<BR>
13,001.026a	asakṛt procyamānāpi gautamī bhujagaṃ prati<BR>
13,001.026c	lubdhakena mahābhāgā pāpe naivākaron matim<BR>
13,001.027a	īṣad ucchvasamānas tu kṛcchrāt saṃstabhya pannagaḥ<BR>
13,001.027c	utsasarja giraṃ mandāṃ mānuṣīṃ pāśapīḍitaḥ<BR>
13,001.028a	ko nv arjunaka doṣo 'tra vidyate mama bāliśa<BR>
13,001.028c	asvatantraṃ hi māṃ mṛtyur vivaśaṃ yad acūcudat<BR>
13,001.029a	tasyāyaṃ vacanād daṣṭo na kopena na kāmyayā<BR>
13,001.029c	tasya tat kilbiṣaṃ lubdha vidyate yadi kilbiṣam<BR>
13,001.030	lubdhaka uvāca<BR>
13,001.030a	yady anyavaśagenedaṃ kṛtaṃ te pannagāśubham<BR>
13,001.030c	kāraṇaṃ vai tvam apy atra tasmāt tvam api kilbiṣī<BR>
13,001.031a	mṛtpātrasya kriyāyāṃ hi daṇḍacakrādayo yathā<BR>
13,001.031c	kāraṇatve prakalpyante tathā tvam api pannaga<BR>
13,001.032a	kilbiṣī cāpi me vadhyaḥ kilbiṣī cāsi pannaga<BR>
13,001.032c	ātmānaṃ kāraṇaṃ hy atra tvam ākhyāsi bhujaṃgama<BR>
13,001.033	sarpa uvāca<BR>
13,001.033a	sarva ete hy asvavaśā daṇḍacakrādayo yathā<BR>
13,001.033c	tathāham api tasmān me naiṣa hetur matas tava<BR>
13,001.034a	atha vā matam etat te te 'py anyonyaprayojakāḥ<BR>
13,001.034c	kāryakāraṇasaṃdeho bhavaty anyonyacodanāt<BR>
13,001.035a	evaṃ sati na doṣo me nāsmi vadhyo na kilbiṣī<BR>
13,001.035c	kilbiṣaṃ samavāye syān manyase yadi kilbiṣam<BR>
13,001.035d*0012_01	kilbiṣaṃ manyase hi tvaṃ vadhyam evaṃ prabhāṣase<BR>
13,001.036	lubdhaka uvāca<BR>
13,001.036a	kāraṇaṃ yadi na syād vai na kartā syās tvam apy uta<BR>
13,001.036c	vināśe kāraṇaṃ tvaṃ ca tasmād vadhyo 'si me mataḥ<BR>
13,001.037a	asaty api kṛte kārye neha pannaga lipyate<BR>
13,001.037c	tasmān nātraiva hetuḥ syād vadhyaḥ kiṃ bahu bhāṣase<BR>
13,001.038	sarpa uvāca<BR>
13,001.038a	kāryābhāve kriyā na syāt saty asaty api kāraṇe<BR>
13,001.038c	tasmāt tvam asmin hetau me vācyo hetur viśeṣataḥ<BR>
13,001.039a	yady ahaṃ kāraṇatvena mato lubdhaka tattvataḥ<BR>
13,001.039c	anyaḥ prayoge syād atra kilbiṣī jantunāśane<BR>
13,001.040	lubdhaka uvāca<BR>
13,001.040a	vadhyas tvaṃ mama durbuddhe bālaghātī nṛśaṃsakṛt<BR>
13,001.040c	bhāṣase kiṃ bahu punar vadhyaḥ san pannagādhama<BR>
13,001.041	sarpa uvāca<BR>
13,001.041a	yathā havīṃṣi juhvānā makhe vai lubdhakartvijaḥ<BR>
13,001.041c	na phalaṃ prāpnuvanty atra paraloke tathā hy aham<BR>
13,001.042	bhīṣma uvāca<BR>
13,001.042a	tathā bruvati tasmiṃs tu pannage mṛtyucodite<BR>
13,001.042c	ājagāma tato mṛtyuḥ pannagaṃ cābravīd idam<BR>
13,001.043a	kālenāhaṃ praṇuditaḥ pannaga tvām acūcudam<BR>
13,001.043c	vināśahetur nāsya tvam ahaṃ vā prāṇinaḥ śiśoḥ<BR>
13,001.044a	yathā vāyur jaladharān vikarṣati tatas tataḥ<BR>
13,001.044c	tadvaj jaladavat sarpa kālasyāhaṃ vaśānugaḥ<BR>
13,001.044d*0013_01	tadvidhas tadvaśe cāhaṃ kālasya vaśagaś ciram<BR>
13,001.045a	sāttvikā rājasāś caiva tāmasā ye ca ke cana<BR>
13,001.045c	bhāvāḥ kālātmakāḥ sarve pravartante hi jantuṣu<BR>
13,001.046a	jaṅgamāḥ sthāvarāś caiva divi vā yadi vā bhuvi<BR>
13,001.046c	sarve kālātmakāḥ sarpa kālātmakam idaṃ jagat<BR>
13,001.047a	pravṛttayaś ca yā loke tathaiva ca nivṛttayaḥ<BR>
13,001.047c	tāsāṃ vikṛtayo yāś ca sarvaṃ kālātmakaṃ smṛtam<BR>
13,001.048a	ādityaś candramā viṣṇur āpo vāyuḥ śatakratuḥ<BR>
13,001.048c	agniḥ khaṃ pṛthivī mitra oṣadhyo vasavas tathā<BR>
13,001.049a	saritaḥ sāgarāś caiva bhāvābhāvau ca pannaga<BR>
13,001.049c	sarve kālena sṛjyante hriyante ca tathā punaḥ<BR>
13,001.050a	evaṃ jñātvā kathaṃ māṃ tvaṃ sadoṣaṃ sarpa manyase<BR>
13,001.050c	atha caivaṃgate doṣo mayi tvam api doṣavān<BR>
13,001.051	sarpa uvāca<BR>
13,001.051a	nirdoṣaṃ doṣavantaṃ vā na tvā mṛtyo bravīmy aham<BR>
13,001.051c	tvayāhaṃ codita iti bravīmy etāvad eva tu<BR>
13,001.052a	yadi kāle tu doṣo 'sti yadi tatrāpi neṣyate<BR>
13,001.052c	doṣo naiva parīkṣyo me na hy atrādhikṛtā vayam<BR>
13,001.053a	nirmokṣas tv asya doṣasya mayā kāryo yathā tathā<BR>
13,001.053c	mṛtyo vidoṣaḥ syām eva yathā tan me prayojanam<BR>
13,001.054	bhīṣma uvāca<BR>
13,001.054a	sarpo 'thārjunakaṃ prāha śrutaṃ te mṛtyubhāṣitam<BR>
13,001.054c	nānāgasaṃ māṃ pāśena saṃtāpayitum arhasi<BR>
13,001.055	lubdhaka uvāca<BR>
13,001.055a	mṛtyoḥ śrutaṃ me vacanaṃ tava caiva bhujaṃgama<BR>
13,001.055c	naiva tāvad vidoṣatvaṃ bhavati tvayi pannaga<BR>
13,001.056a	mṛtyus tvaṃ caiva hetur hi jantor asya vināśane<BR>
13,001.056c	ubhayaṃ kāraṇaṃ manye na kāraṇam akāraṇam<BR>
13,001.057a	dhiṅ mṛtyuṃ ca durātmānaṃ krūraṃ duḥkhakaraṃ satām<BR>
13,001.057c	tvāṃ caivāhaṃ vadhiṣyāmi pāpaṃ pāpasya kāraṇam<BR>
13,001.058	mṛtyur uvāca<BR>
13,001.058a	vivaśau kālavaśagāv āvāṃ tad diṣṭakāriṇau<BR>
13,001.058c	nāvāṃ doṣeṇa gantavyau yadi samyak prapaśyasi<BR>
13,001.059	lubdhaka uvāca<BR>
13,001.059a	yuvām ubhau kālavaśau yadi vai mṛtyupannagau<BR>
13,001.059c	harṣakrodhau kathaṃ syātām etad icchāmi veditum<BR>
13,001.060	mṛtyur uvāca<BR>
13,001.060a	yāḥ kāś cid iha ceṣṭāḥ syuḥ sarvāḥ kālapracoditāḥ<BR>
13,001.060c	pūrvam evaitad uktaṃ hi mayā lubdhaka kālataḥ<BR>
13,001.061a	tasmād ubhau kālavaśāv āvāṃ tad diṣṭakāriṇau<BR>
13,001.061c	nāvāṃ doṣeṇa gantavyau tvayā lubdhaka karhi cit<BR>
13,001.062	bhīṣma uvāca<BR>
13,001.062a	athopagamya kālas tu tasmin dharmārthasaṃśaye<BR>
13,001.062c	abravīt pannagaṃ mṛtyuṃ lubdham arjunakaṃ ca tam<BR>
13,001.063	kāla uvāca<BR>
13,001.063a	naivāhaṃ nāpy ayaṃ mṛtyur nāyaṃ lubdhaka pannagaḥ<BR>
13,001.063c	kilbiṣī jantumaraṇe na vayaṃ hi prayojakāḥ<BR>
13,001.064a	akarod yad ayaṃ karma tan no 'rjunaka codakam<BR>
13,001.064c	praṇāśahetur nānyo 'sya vadhyate 'yaṃ svakarmaṇā<BR>
13,001.065a	yad anena kṛtaṃ karma tenāyaṃ nidhanaṃ gataḥ<BR>
13,001.065c	vināśahetuḥ karmāsya sarve karmavaśā vayam<BR>
13,001.066a	karmadāyādavāṃl lokaḥ karmasaṃbandhalakṣaṇaḥ<BR>
13,001.066c	karmāṇi codayantīha yathānyonyaṃ tathā vayam<BR>
13,001.067a	yathā mṛtpiṇḍataḥ kartā kurute yad yad icchati<BR>
13,001.067c	evam ātmakṛtaṃ karma mānavaḥ pratipadyate<BR>
13,001.068a	yathā chāyātapau nityaṃ susaṃbaddhau nirantaram<BR>
13,001.068c	tathā karma ca kartā ca saṃbaddhāv ātmakarmabhiḥ<BR>
13,001.069a	evaṃ nāhaṃ na vai mṛtyur na sarpo na tathā bhavān<BR>
13,001.069c	na ceyaṃ brāhmaṇī vṛddhā śiśur evātra kāraṇam<BR>
13,001.070a	tasmiṃs tathā bruvāṇe tu brāhmaṇī gautamī nṛpa<BR>
13,001.070c	svakarmapratyayāṃl lokān matvārjunakam abravīt<BR>
13,001.071a	naiva kālo na bhujago na mṛtyur iha kāraṇam<BR>
13,001.071c	svakarmabhir ayaṃ bālaḥ kālena nidhanaṃ gataḥ<BR>
13,001.072a	mayā ca tat kṛtaṃ karma yenāyaṃ me mṛtaḥ sutaḥ<BR>
13,001.072c	yātu kālas tathā mṛtyur muñcārjunaka pannagam<BR>
13,001.073	bhīṣma uvāca<BR>
13,001.073a	tato yathāgataṃ jagmur mṛtyuḥ kālo 'tha pannagaḥ<BR>
13,001.073c	abhūd viroṣo 'rjunako viśokā caiva gautamī<BR>
13,001.074a	etac chrutvā śamaṃ gaccha mā bhūś cintāparo nṛpa<BR>
13,001.074c	svakarmapratyayāṃl lokāṃs trīn viddhi manujarṣabha<BR>
13,001.075a	na tu tvayā kṛtaṃ pārtha nāpi duryodhanena vai<BR>
13,001.075c	kālena tat kṛtaṃ viddhi vihatā yena pārthivāḥ<BR>
13,001.076	vaiśaṃpāyana uvāca<BR>
13,001.076a	ity etad vacanaṃ śrutvā babhūva vigatajvaraḥ<BR>
13,001.076c	yudhiṣṭhiro mahātejāḥ papracchedaṃ ca dharmavit<BR>
13,002.001	yudhiṣṭhira uvāca<BR>
13,002.001a	pitāmaha mahāprājña sarvaśāstraviśārada<BR>
13,002.001c	śrutaṃ me mahad ākhyānam idaṃ matimatāṃ vara<BR>
13,002.002a	bhūyas tu śrotum icchāmi dharmārthasahitaṃ nṛpa<BR>
13,002.002c	kathyamānaṃ tvayā kiṃ cit tan me vyākhyātum arhasi<BR>
13,002.003a	kena mṛtyur gṛhasthena dharmam āśritya nirjitaḥ<BR>
13,002.003c	ity etat sarvam ācakṣva tattvena mama pārthiva<BR>
13,002.004	bhīṣma uvāca<BR>
13,002.004a	atrāpy udāharantīmam itihāsaṃ purātanam<BR>
13,002.004c	yathā mṛtyur gṛhasthena dharmam āśritya nirjitaḥ<BR>
13,002.005a	manoḥ prajāpate rājann ikṣvākur abhavat sutaḥ<BR>
13,002.005c	tasya putraśataṃ jajñe nṛpateḥ sūryavarcasaḥ<BR>
13,002.006a	daśamas tasya putras tu daśāśvo nāma bhārata<BR>
13,002.006c	māhiṣmatyām abhūd rājā dharmātmā satyavikramaḥ<BR>
13,002.007a	daśāśvasya sutas tv āsīd rājā paramadhārmikaḥ<BR>
13,002.007c	satye tapasi dāne ca yasya nityaṃ rataṃ manaḥ<BR>
13,002.008a	madirāśva iti khyātaḥ pṛthivyāṃ pṛthivīpatiḥ<BR>
13,002.008c	dhanurvede ca vede ca nirato yo 'bhavat sadā<BR>
13,002.009a	madirāśvasya putras tu dyutimān nāma pārthivaḥ<BR>
13,002.009c	mahābhāgo mahātejā mahāsattvo mahābalaḥ<BR>
13,002.010a	putro dyutimatas tv āsīt suvīro nāma pārthivaḥ<BR>
13,002.010a*0014_01	rājā paramadhārmikaḥ<BR>
13,002.010a*0014_02	sarvalokeṣu vikhyātaḥ<BR>
13,002.010c	dharmātmā kośavāṃś cāpi devarāja ivāparaḥ<BR>
13,002.011a	suvīrasya tu putro 'bhūt sarvasaṃgrāmadurjayaḥ<BR>
13,002.011c	durjayety abhivikhyātaḥ sarvaśāstraviśāradaḥ<BR>
13,002.011d*0015_01	sudurjaya iti khyātaḥ sarvaśastrabhṛtāṃ varaḥ<BR>
13,002.012a	durjayasyendravapuṣaḥ putro 'gnisadṛśadyutiḥ<BR>
13,002.012c	duryodhano nāma mahān rājāsīd rājasattama<BR>
13,002.012d*0016_01	ikṣvākos tu śataṃ putrā daśāśvo daśamaḥ smṛtaḥ<BR>
13,002.012d*0016_02	māhiṣmatyām abhūd rājā madirāśvas tato 'bhavat<BR>
13,002.012d*0016_03	tasya ca dyutimān nāma suvīras tasya cātmajaḥ<BR>
13,002.012d*0016_04	durjayas tasya tasyāpi duryodhana iti smṛtaḥ<BR>
13,002.013a	tasyendrasamavīryasya saṃgrāmeṣv anivartinaḥ<BR>
13,002.013c	viṣayaś ca prabhāvaś ca tulyam evābhyavartata<BR>
13,002.013d*0017_01	viṣaye vāsavas tasya samyag eva pravarṣati<BR>
13,002.014a	ratnair dhanaiś ca paśubhiḥ sasyaiś cāpi pṛthagvidhaiḥ<BR>
13,002.014c	nagaraṃ viṣayaś cāsya pratipūrṇaṃ tadābhavat<BR>
13,002.015a	na tasya viṣaye cābhūt kṛpaṇo nāpi durgataḥ<BR>
13,002.015c	vyādhito vā kṛśo vāpi tasmin nābhūn naraḥ kva cit<BR>
13,002.015d*0018_01	vyādhito durgataś caiva puruṣaḥ pratyadṛśyata<BR>
13,002.016a	sudakṣiṇo madhuravāg anasūyur jitendriyaḥ<BR>
13,002.016c	dharmātmā cānṛśaṃsaś ca vikrānto 'thāvikatthanaḥ<BR>
13,002.017a	yajvā vadānyo medhāvī brahmaṇyaḥ satyasaṃgaraḥ<BR>
13,002.017c	na cāvamantā dātā ca vedavedāṅgapāragaḥ<BR>
13,002.018a	taṃ narmadā devanadī puṇyā śītajalā śivā<BR>
13,002.018c	cakame puruṣaśreṣṭhaṃ svena bhāvena bhārata<BR>
13,002.019a	tasya jajñe tadā nadyāṃ kanyā rājīvalocanā<BR>
13,002.019c	nāmnā sudarśanā rājan rūpeṇa ca sudarśanā<BR>
13,002.020a	tādṛgrūpā na nārīṣu bhūtapūrvā yudhiṣṭhira<BR>
13,002.020c	duryodhanasutā yādṛg abhavad varavarṇinī<BR>
13,002.021a	tām agniś cakame sākṣād rājakanyāṃ sudarśanām<BR>
13,002.021b*0019_01	sā cāgniśaraṇe rājñaḥ śuśrūṣākṛtaniścayā<BR>
13,002.021b*0019_02	niyuktā pitṛsaṃdeśād ārirādhayiṣuḥ śikhim<BR>
13,002.021b*0019_03	tasyā manoramaṃ rūpaṃ dṛṣṭvā devo hutāśanaḥ<BR>
13,002.021b*0019_04	agniḥ<BR>
13,002.021b*0019_04	manmathena samāviṣṭaḥ patnītve yatate mithaḥ<BR>
13,002.021b*0019_05	bhaja mām anavadyāṅgi kāmāt kamalalocane<BR>
13,002.021b*0019_06	rambhoru mṛgaśāvākṣi pūrṇacandranibhānane<BR>
13,002.021b*0019_07	tavedaṃ padmapatrākṣaṃ mukhaṃ dṛṣṭvā manoharam<BR>
13,002.021b*0019_08	bhrūlatālalitaṃ kāntam anaṅgo bādhate hi mām<BR>
13,002.021b*0019_09	lalāṭaṃ candralekhābhaṃ śiroruhavibhūṣitam<BR>
13,002.021b*0019_10	dṛṣṭvā te patralekhāṅkam anaṅgo bādhate bhṛśam<BR>
13,002.021b*0019_11	bālātapenākulitaṃ sasvedapulakodgamam<BR>
13,002.021b*0019_12	bimbādharoṣṭhaṃ vadanaṃ vibuddham iva paṅkajam<BR>
13,002.021b*0019_13	atīva cāruvibhrāntaṃ mudam āvahate mama<BR>
13,002.021b*0019_14	dantaprākāraniyatā vāṇī tava surakṣitā<BR>
13,002.021b*0019_15	tāmrapallavasaṃkāśā jihveyaṃ te manoharā<BR>
13,002.021b*0019_16	samāḥ snigdhāḥ sujātāś ca sahitāś ca dvijās tava<BR>
13,002.021b*0019_17	dvijapriye prasīdasva bhaja māṃ subhagā hy asi<BR>
13,002.021b*0019_18	manojñaṃ sukṛtāpāṅgaṃ mukhaṃ tava manoharam<BR>
13,002.021b*0019_19	stanau te saṃhatau bhīru hārābharaṇabhūṣitau<BR>
13,002.021b*0019_20	pakvabilvapratīkāśau karkaśau saṃgamakṣamau<BR>
13,002.021b*0019_21	bhīṣmaḥ<BR>
13,002.021b*0019_21	gambhīranābhisubhage bhaja māṃ varavarṇini<BR>
13,002.021b*0019_22	saivam uktā virahite pāvakena mahātmanā<BR>
13,002.021b*0019_23	īṣad ākampihṛdayā vrīḍitā vākyam abravīt<BR>
13,002.021b*0019_24	nanu nāma kulīnānāṃ kanyakānāṃ viśeṣataḥ<BR>
13,002.021b*0019_25	mātā pitā prabhavataḥ pradāne bāndhavāś ca ye<BR>
13,002.021b*0019_26	pāṇigrahaṇamantraiś ca hute caiva vibhāvasau<BR>
13,002.021b*0019_27	satāṃ madhye niviṣṭāyāḥ kanyāyāḥ śaraṇaṃ patiḥ<BR>
13,002.021b*0019_28	sāhaṃ nātmavaśā deva pitaraṃ varayasva me<BR>
13,002.021b*0019_29	atha nāticirāt kālād rājā duryodhanaḥ kila<BR>
13,002.021b*0019_30	yajñasaṃbhāranipuṇān mantrīn āhūya coktavān<BR>
13,002.021b*0019_31	yajñaṃ yakṣye 'ham iti vai saṃbhārāḥ saṃbhriyantu me<BR>
13,002.021b*0019_32	tataḥ samāhitas tasya yajño brāhmaṇasattamaiḥ<BR>
13,002.021c	bhūtvā ca brāhmaṇaḥ sākṣād varayām āsa taṃ nṛpam<BR>
13,002.021d*0020_01	viprarūpī hutavaho nṛpaṃ kanyām ayācata<BR>
13,002.021d*0021_01	na tu rājā pradānāya tasmai bhāvam akalpayat<BR>
13,002.022a	daridraś cāsavarṇaś ca mamāyam iti pārthivaḥ<BR>
13,002.022c	na ditsati sutāṃ tasmai tāṃ viprāya sudarśanām<BR>
13,002.022d*0022_01	iti tasmai na vai kanyāṃ ditsāṃ cakre narādhipaḥ<BR>
13,002.023a	tato 'sya vitate yajñe naṣṭo 'bhūd dhavyavāhanaḥ<BR>
13,002.023c	tato duryodhano rājā vākyam āhartvijas tadā<BR>
13,002.024a	duṣkṛtaṃ mama kiṃ nu syād bhavatāṃ vā dvijarṣabhāḥ<BR>
13,002.024c	yena nāśaṃ jagāmāgniḥ kṛtaṃ kupuruṣeṣv iva<BR>
13,002.025a	na hy alpaṃ duṣkṛtaṃ no 'sti yenāgnir nāśam āgataḥ<BR>
13,002.025c	bhavatāṃ vātha vā mahyaṃ tattvenaitad vimṛśyatām<BR>
13,002.026a	etad rājño vacaḥ śrutvā viprās te bharatarṣabha<BR>
13,002.026c	niyatā vāgyatāś caiva pāvakaṃ śaraṇaṃ yayuḥ<BR>
13,002.027a	tān darśayām āsa tadā bhagavān havyavāhanaḥ<BR>
13,002.027b*0023_01	atha dīkṣām upetasya yajñe tasya mahātmanaḥ<BR>
13,002.027b*0023_02	āhito havanārthāya vedyām agniḥ praṇaśyata<BR>
13,002.027b*0023_03	tataḥ sa bhīto nṛpatir bhṛśaṃ pravyathitendriyaḥ<BR>
13,002.027b*0023_04	mantriṇo brāhmaṇāṃś caiva papraccha kim idaṃ bhavet<BR>
13,002.027b*0023_05	yajñe samiddho bhagavān naṣṭo me havyavāhanaḥ<BR>
13,002.027b*0023_06	saṃmantrakuśalais tais tu brāhmaṇair vedapāragaiḥ<BR>
13,002.027b*0023_07	amānuṣo vikāro 'yam iti tair eva bodhitaḥ<BR>
13,002.027b*0023_08	dharmavighnakaraṃ vīra naitat tvayy upapadyate<BR>
13,002.027b*0023_09	stūyatāṃ bhagavān vahnir brāhmaṇair vedapāragaiḥ<BR>
13,002.027b*0023_10	ṛtvigbhir mantrakuśalair gīyatāṃ vai hutāśanaḥ<BR>
13,002.027b*0023_11	atha ṛksāmayajuṣāṃ pāragair vedapāragaiḥ<BR>
13,002.027b*0023_12	vedatattvārthakuśalaiḥ stutaḥ stomapuraskṛtaiḥ<BR>
13,002.027b*0023_13	guhyeṣu nāmadheyeṣu kīrtyamāneṣu pāvakaḥ<BR>
13,002.027c	svaṃ rūpaṃ dīptimat kṛtvā śaradarkasamadyutiḥ<BR>
13,002.028a	tato mahātmā tān āha dahano brāhmaṇarṣabhān<BR>
13,002.028c	varayāmy ātmano 'rthāya duryodhanasutām iti<BR>
13,002.029a	tatas te kālyam utthāya tasmai rājñe nyavedayan<BR>
13,002.029c	brāhmaṇā vismitāḥ sarve yad uktaṃ citrabhānunā<BR>
13,002.030a	tataḥ sa rājā tac chrutvā vacanaṃ brahmavādinām<BR>
13,002.030c	avāpya paramaṃ harṣaṃ tatheti prāha buddhimān<BR>
13,002.031a	prāyācata nṛpaḥ śulkaṃ bhagavantaṃ vibhāvasum<BR>
13,002.031c	nityaṃ sāṃnidhyam iha te citrabhāno bhaved iti<BR>
13,002.031e	tam āha bhagavān agnir evam astv iti pārthivam<BR>
13,002.032a	tataḥ sāṃnidhyam adhyāpi māhiṣmatyāṃ vibhāvasoḥ<BR>
13,002.032c	dṛṣṭaṃ hi sahadevena diśo vijayatā tadā<BR>
13,002.033a	tatas tāṃ samalaṃkṛtya kanyām ahatavāsasam<BR>
13,002.033c	dadau duryodhano rājā pāvakāya mahātmane<BR>
13,002.034a	pratijagrāha cāgnis tāṃ rājaputrīṃ sudarśanām<BR>
13,002.034c	vidhinā vedadṛṣṭena vasor dhārām ivādhvare<BR>
13,002.035a	tasyā rūpeṇa śīlena kulena vapuṣā śriyā<BR>
13,002.035c	abhavat prītimān agnir garbhaṃ tasyāṃ samādadhe<BR>
13,002.036a	tasyāṃ samabhavat putro nāmnāgneyaḥ sudarśanaḥ<BR>
13,002.036b*0024_01	sudarśanas tu rūpeṇa pūrṇendusadṛśopamaḥ<BR>
13,002.036c	śiśur evādhyagāt sarvaṃ sa ca brahma sanātanam<BR>
13,002.037a	athaughavān nāma nṛpo nṛgasyāsīt pitāmahaḥ<BR>
13,002.037c	tasyāpy oghavatī kanyā putraś caugharatho 'bhavat<BR>
13,002.038a	tām oghavān dadau tasmai svayam oghavatīṃ sutām<BR>
13,002.038c	sudarśanāya viduṣe bhāryārthe devarūpiṇīm<BR>
13,002.039a	sa gṛhasthāśramaratas tayā saha sudarśanaḥ<BR>
13,002.039c	kurukṣetre 'vasad rājann oghavatyā samanvitaḥ<BR>
13,002.040a	gṛhasthaś cāvajeṣyāmi mṛtyum ity eva sa prabho<BR>
13,002.040c	pratijñām akarod dhīmān dīptatejā viśāṃ pate<BR>
13,002.041a	tām athaughavatīṃ rājan sa pāvakasuto 'bravīt<BR>
13,002.041c	atitheḥ pratikūlaṃ te na kartavyaṃ kathaṃ cana<BR>
13,002.042a	yena yena ca tuṣyeta nityam eva tvayātithiḥ<BR>
13,002.042c	apy ātmanaḥ pradānena na te kāryā vicāraṇā<BR>
13,002.043a	etad vrataṃ mama sadā hṛdi saṃparivartate<BR>
13,002.043c	gṛhasthānāṃ hi suśroṇi nātither vidyate param<BR>
13,002.044a	pramāṇaṃ yadi vāmoru vacas te mama śobhane<BR>
13,002.044c	idaṃ vacanam avyagrā hṛdi tvaṃ dhārayeḥ sadā<BR>
13,002.045a	niṣkrānte mayi kalyāṇi tathā saṃnihite 'naghe<BR>
13,002.045c	nātithis te 'vamantavyaḥ pramāṇaṃ yady ahaṃ tava<BR>
13,002.046a	tam abravīd oghavatī yatā mūrdhni kṛtāñjaliḥ<BR>
13,002.046c	na me tvadvacanāt kiṃ cid akartavyaṃ kathaṃ cana<BR>
13,002.047a	jigīṣamāṇaṃ tu gṛhe tadā mṛtyuḥ sudarśanam<BR>
13,002.047c	pṛṣṭhato 'nvagamad rājan randhrānveṣī tadā sadā<BR>
13,002.048a	idhmārthaṃ tu gate tasminn agniputre sudarśane<BR>
13,002.048c	atithir brāhmaṇaḥ śrīmāṃs tām āhaughavatīṃ tadā<BR>
13,002.049a	ātithyaṃ dattam icchāmi tvayādya varavarṇini<BR>
13,002.049c	pramāṇaṃ yadi dharmas te gṛhasthāśramasaṃmataḥ<BR>
13,002.050a	ity uktā tena vipreṇa rājaputrī yaśasvinī<BR>
13,002.050c	vidhinā pratijagrāha vedoktena viśāṃ pate<BR>
13,002.051a	āsanaṃ caiva pādyaṃ ca tasmai dattvā dvijātaye<BR>
13,002.051c	provācaughavatī vipraṃ kenārthaḥ kiṃ dadāmi te<BR>
13,002.052a	tām abravīt tato vipro rājaputrīṃ sudarśanām<BR>
13,002.052c	tvayā mamārthaḥ kalyāṇi nirviśaṅke tad ācara<BR>
13,002.053a	yadi pramāṇaṃ dharmas te gṛhasthāśramasaṃmataḥ<BR>
13,002.053c	pradānenātmano rājñi kartum arhasi me priyam<BR>
13,002.054a	tathā saṃchandyamāno 'nyair īpsitair nṛpakanyayā<BR>
13,002.054c	nānyam ātmapradānāt sa tasyā vavre varaṃ dvijaḥ<BR>
13,002.055a	sā tu rājasutā smṛtvā bhartur vacanam āditaḥ<BR>
13,002.055c	tatheti lajjamānā sā tam uvāca dvijarṣabham<BR>
13,002.056a	tato rahaḥ sa viprarṣiḥ sā caivopaviveśa ha<BR>
13,002.056c	saṃsmṛtya bhartur vacanaṃ gṛhasthāśramakāṅkṣiṇaḥ<BR>
13,002.057a	athedhmān samupādāya sa pāvakir upāgamat<BR>
13,002.057c	mṛtyunā raudrabhāvena nityaṃ bandhur ivānvitaḥ<BR>
13,002.058a	tatas tv āśramam āgamya sa pāvakasutas tadā<BR>
13,002.058c	tām ājuhāvaughavatīṃ kvāsi yāteti cāsakṛt<BR>
13,002.059a	tasmai prativacaḥ sā tu bhartre na pradadau tadā<BR>
13,002.059c	karābhyāṃ tena vipreṇa spṛṣṭā bhartṛvratā satī<BR>
13,002.060a	ucchiṣṭāsmīti manvānā lajjitā bhartur eva ca<BR>
13,002.060c	tūṣṇīṃbhūtābhavat sādhvī na covācātha kiṃ cana<BR>
13,002.061a	atha tāṃ punar evedaṃ provāca sa sudarśanaḥ<BR>
13,002.061c	kva sā sādhvī kva sā yātā garīyaḥ kim ato mama<BR>
13,002.062a	pativratā satyaśīlā nityaṃ caivārjave ratā<BR>
13,002.062c	kathaṃ na pratyudety adya smayamānā yathā purā<BR>
13,002.063a	uṭajasthas tu taṃ vipraḥ pratyuvāca sudarśanam<BR>
13,002.063c	atithiṃ viddhi saṃprāptaṃ pāvake brāhmaṇaṃ ca mām<BR>
13,002.064a	anayā chandyamāno 'haṃ bhāryayā tava sattama<BR>
13,002.064c	tais tair atithisatkārair ārjave 'syā dṛḍhaṃ manaḥ<BR>
13,002.065a	anena vidhinā seyaṃ mām arcati śubhānanā<BR>
13,002.065c	anurūpaṃ yad atrādya tad bhavān vaktum arhati<BR>
13,002.066a	kūṭamudgarahastas tu mṛtyus taṃ vai samanvayāt<BR>
13,002.066c	hīnapratijñam atrainaṃ vadhiṣyāmīti cintayan<BR>
13,002.067a	sudarśanas tu manasā karmaṇā cakṣuṣā girā<BR>
13,002.067c	tyakterṣyas tyaktamanyuś ca smayamāno 'bravīd idam<BR>
13,002.068a	surataṃ te 'stu viprāgrya prītir hi paramā mama<BR>
13,002.068c	gṛhasthasya hi dharmo 'gryaḥ saṃprāptātithipūjanam<BR>
13,002.069a	atithiḥ pūjito yasya gṛhasthasya tu gacchati<BR>
13,002.069b*0025_01	hīnapratijñam atraikaṃ saṃprāptasya tu gacchati<BR>
13,002.069c	nānyas tasmāt paro dharma iti prāhur manīṣiṇaḥ<BR>
13,002.070a	prāṇā hi mama dārāś ca yac cānyad vidyate vasu<BR>
13,002.070c	atithibhyo mayā deyam iti me vratam āhitam<BR>
13,002.071a	niḥsaṃdigdhaṃ mayā vākyam etat te samudāhṛtam<BR>
13,002.071c	tenāhaṃ vipra satyena svayam ātmānam ālabhe<BR>
13,002.072a	pṛthivī vāyur ākāśam āpo jyotiś ca pañcamam<BR>
13,002.072c	buddhir ātmā manaḥ kālo diśaś caiva guṇā daśa<BR>
13,002.073a	nityam ete hi paśyanti dehināṃ dehasaṃśritāḥ<BR>
13,002.073c	sukṛtaṃ duṣkṛtaṃ cāpi karma dharmabhṛtāṃ vara<BR>
13,002.074a	yathaiṣā nānṛtā vāṇī mayādya samudāhṛtā<BR>
13,002.074c	tena satyena māṃ devāḥ pālayantu dahantu vā<BR>
13,002.075a	tato nādaḥ samabhavad dikṣu sarvāsu bhārata<BR>
13,002.075c	asakṛt satyam ity eva naitan mithyeti sarvaśaḥ<BR>
13,002.076a	uṭajāt tu tatas tasmān niścakrāma sa vai dvijaḥ<BR>
13,002.076c	vapuṣā khaṃ ca bhūmiṃ ca vyāpya vāyur ivodyataḥ<BR>
13,002.077a	svareṇa vipraḥ śaikṣeṇa trīṃl lokān anunādayan<BR>
13,002.077c	uvāca cainaṃ dharmajñaṃ pūrvam āmantrya nāmataḥ<BR>
13,002.078a	dharmo 'ham asmi bhadraṃ te jijñāsārthaṃ tavānagha<BR>
13,002.078c	prāptaḥ satyaṃ ca te jñātvā prītir me paramā tvayi<BR>
13,002.079a	vijitaś ca tvayā mṛtyur yo 'yaṃ tvām anugacchati<BR>
13,002.079c	randhrānveṣī tava sadā tvayā dhṛtyā vaśīkṛtaḥ<BR>
13,002.080a	na cāsti śaktis trailokye kasya cit puruṣottama<BR>
13,002.080c	pativratām imāṃ sādhvīṃ tavodvīkṣitum apy uta<BR>
13,002.081a	rakṣitā tvadguṇair eṣā pativrataguṇais tathā<BR>
13,002.081c	adhṛṣyā yad iyaṃ brūyāt tathā tan nānyathā bhavet<BR>
13,002.082a	eṣā hi tapasā svena saṃyuktā brahmavādinī<BR>
13,002.082c	pāvanārthaṃ ca lokasya saricchreṣṭhā bhaviṣyati<BR>
13,002.083a	ardhenaughavatī nāma tvām ardhenānuyāsyati<BR>
13,002.083c	śarīreṇa mahābhāgā yogo hy asyā vaśe sthitaḥ<BR>
13,002.084a	anayā saha lokāṃś ca gantāsi tapasārjitān<BR>
13,002.084c	yatra nāvṛttim abhyeti śāśvatāṃs tān sanātanān<BR>
13,002.085a	anena caiva dehena lokāṃs tvam abhipatsyase<BR>
13,002.085c	nirjitaś ca tvayā mṛtyur aiśvaryaṃ ca tavottamam<BR>
13,002.086a	pañca bhūtāny atikrāntaḥ svavīryāc ca manobhavaḥ<BR>
13,002.086c	gṛhasthadharmeṇānena kāmakrodhau ca te jitau<BR>
13,002.087a	sneho rāgaś ca tandrī ca moho drohaś ca kevalaḥ<BR>
13,002.087c	tava śuśrūṣayā rājan rājaputryā vinirjitāḥ<BR>
13,002.088	bhīṣma uvāca<BR>
13,002.088a	śuklānāṃ tu sahasreṇa vājināṃ ratham uttamam<BR>
13,002.088c	yuktaṃ pragṛhya bhagavān vyavasāyo jagāma tam<BR>
13,002.089a	mṛtyur ātmā ca lokāś ca jitā bhūtāni pañca ca<BR>
13,002.089c	buddhiḥ kālo mano vyoma kāmakrodhau tathaiva ca<BR>
13,002.090a	tasmād gṛhāśramasthasya nānyad daivatam asti vai<BR>
13,002.090c	ṛte 'tithiṃ naravyāghra manasaitad vicāraya<BR>
13,002.091a	atithiḥ pūjito yasya dhyāyate manasā śubham<BR>
13,002.091c	na tat kratuśatenāpi tulyam āhur manīṣiṇaḥ<BR>
13,002.092a	pātraṃ tv atithim āsādya śīlāḍhyaṃ yo na pūjayet<BR>
13,002.092c	sa dattvā sukṛtaṃ tasya kṣapayeta hy anarcitaḥ<BR>
13,002.093a	etat te kathitaṃ putra mayākhyānam anuttamam<BR>
13,002.093c	yathā hi vijito mṛtyur gṛhasthena purābhavat<BR>
13,002.094a	dhanyaṃ yaśasyam āyuṣyam idam ākhyānam uttamam<BR>
13,002.094c	bubhūṣatābhimantavyaṃ sarvaduścaritāpaham<BR>
13,002.095a	ya idaṃ kathayed vidvān ahany ahani bhārata<BR>
13,002.095c	sudarśanasya caritaṃ puṇyāṃl lokān avāpnuyāt<BR>
13,003.001	yudhiṣṭhira uvāca<BR>
13,003.001a	brāhmaṇyaṃ yadi duṣprāpaṃ tribhir varṇair narādhipa<BR>
13,003.001c	kathaṃ prāptaṃ mahārāja kṣatriyeṇa mahātmanā<BR>
13,003.002a	viśvāmitreṇa dharmātman brāhmaṇatvaṃ nararṣabha<BR>
13,003.002c	śrotum icchāmi tattvena tan me brūhi pitāmaha<BR>
13,003.003a	tena hy amitavīryeṇa vasiṣṭhasya mahātmanaḥ<BR>
13,003.003c	hataṃ putraśataṃ sadyas tapasā prapitāmaha<BR>
13,003.004a	yātudhānāś ca bahavo rākṣasās tigmatejasaḥ<BR>
13,003.004c	manyunāviṣṭadehena sṛṣṭāḥ kālāntakopamāḥ<BR>
13,003.005a	mahān kuśikavaṃśaś ca brahmarṣiśatasaṃkulaḥ<BR>
13,003.005c	sthāpito naraloke 'smin vidvān brāhmaṇasaṃstutaḥ<BR>
13,003.006a	ṛcīkasyātmajaś caiva śunaḥśepo mahātapāḥ<BR>
13,003.006c	vimokṣito mahāsatrāt paśutām abhyupāgataḥ<BR>
13,003.007a	hariścandrakratau devāṃs toṣayitvātmatejasā<BR>
13,003.007c	putratām anusaṃprāpto viśvāmitrasya dhīmataḥ<BR>
13,003.008a	nābhivādayate jyeṣṭhaṃ devarātaṃ narādhipa<BR>
13,003.008c	putrāḥ pañcaśatāś cāpi śaptāḥ śvapacatāṃ gatāḥ<BR>
13,003.009a	triśaṅkur bandhusaṃtyakta ikṣvākuḥ prītipūrvakam<BR>
13,003.009c	avākśirā divaṃ nīto dakṣiṇām āśrito diśam<BR>
13,003.010a	viśvāmitrasya vipulā nadī rājarṣisevitā<BR>
13,003.010c	kauśikīti śivā puṇyā brahmarṣigaṇasevitā<BR>
13,003.011a	tapovighnakarī caiva pañcacūḍā susaṃmatā<BR>
13,003.011c	rambhā nāmāpsarāḥ śāpād yasya śailatvam āgatā<BR>
13,003.012a	tathaivāsya bhayād baddhvā vasiṣṭhaḥ salile purā<BR>
13,003.012c	ātmānaṃ majjayām āsa vipāśaḥ punar utthitaḥ<BR>
13,003.013a	tadāprabhṛti puṇyā hi vipāśābhūn mahānadī<BR>
13,003.013c	vikhyātā karmaṇā tena vasiṣṭhasya mahātmanaḥ<BR>
13,003.014a	vāgbhiś ca bhagavān yena devasenāgragaḥ prabhuḥ<BR>
13,003.014c	stutaḥ prītamanāś cāsīc chāpāc cainam amocayat<BR>
13,003.015a	dhruvasyauttānapādasya brahmarṣīṇāṃ tathaiva ca<BR>
13,003.015c	madhye jvalati yo nityam udīcīm āśrito diśam<BR>
13,003.016a	tasyaitāni ca karmāṇi tathānyāni ca kaurava<BR>
13,003.016c	kṣatriyasyety ato jātam idaṃ kautūhalaṃ mama<BR>
13,003.017a	kim etad iti tattvena prabrūhi bharatarṣabha<BR>
13,003.017c	dehāntaram anāsādya kathaṃ sa brāhmaṇo 'bhavat<BR>
13,003.018a	etat tattvena me rājan sarvam ākhyātum arhasi<BR>
13,003.018c	mataṃgasya yathātattvaṃ tathaivaitad bravīhi me<BR>
13,003.019a	sthāne mataṃgo brāhmaṇyaṃ nālabhad bharatarṣabha<BR>
13,003.019c	caṇḍālayonau jāto hi kathaṃ brāhmaṇyam āpnuyāt<BR>
13,004.001	bhīṣma uvāca<BR>
13,004.001a	śrūyatāṃ pārtha tattvena viśvāmitro yathā purā<BR>
13,004.001c	brāhmaṇatvaṃ gatas tāta brahmarṣitvaṃ tathaiva ca<BR>
13,004.002a	bharatasyānvaye caivājamīḍho nāma pārthivaḥ<BR>
13,004.002c	babhūva bharataśreṣṭha yajvā dharmabhṛtāṃ varaḥ<BR>
13,004.003a	tasya putro mahān āsīj jahnur nāma nareśvaraḥ<BR>
13,004.003c	duhitṛtvam anuprāptā gaṅgā yasya mahātmanaḥ<BR>
13,004.004a	tasyātmajas tulyaguṇaḥ sindhudvīpo mahāyaśāḥ<BR>
13,004.004c	sindhudvīpāc ca rājarṣir balākāśvo mahābalaḥ<BR>
13,004.005a	vallabhas tasya tanayaḥ sākṣād dharma ivāparaḥ<BR>
13,004.005c	kuśikas tasya tanayaḥ sahasrākṣasamadyutiḥ<BR>
13,004.006a	kuśikasyātmajaḥ śrīmān gādhir nāma janeśvaraḥ<BR>
13,004.006c	aputraḥ sa mahābāhur vanavāsam udāvasat<BR>
13,004.007a	kanyā jajñe sutā tasya vane nivasataḥ sataḥ<BR>
13,004.007c	nāmnā satyavatī nāma rūpeṇāpratimā bhuvi<BR>
13,004.008a	tāṃ vavre bhārgavaḥ śrīmāṃś cyavanasyātmajaḥ prabhuḥ<BR>
13,004.008c	ṛcīka iti vikhyāto vipule tapasi sthitaḥ<BR>
13,004.009a	sa tāṃ na pradadau tasmai ṛcīkāya mahātmane<BR>
13,004.009c	daridra iti matvā vai gādhiḥ śatrunibarhaṇaḥ<BR>
13,004.010a	pratyākhyāya punar yāntam abravīd rājasattamaḥ<BR>
13,004.010c	śulkaṃ pradīyatāṃ mahyaṃ tato vetsyasi me sutām<BR>
13,004.011	ṛcīka uvāca<BR>
13,004.011a	kiṃ prayacchāmi rājendra tubhyaṃ śulkam ahaṃ nṛpa<BR>
13,004.011c	duhitur brūhy asaṃsakto mātrābhūt te vicāraṇā<BR>
13,004.012	gādhir uvāca<BR>
13,004.012a	candraraśmiprakāśānāṃ hayānāṃ vātaraṃhasām<BR>
13,004.012c	ekataḥ śyāmakarṇānāṃ sahasraṃ dehi bhārgava<BR>
13,004.013	bhīṣma uvāca<BR>
13,004.013a	tataḥ sa bhṛguśārdūlaś cyavanasyātmajaḥ prabhuḥ<BR>
13,004.013c	abravīd varuṇaṃ devam ādityaṃ patim ambhasām<BR>
13,004.014a	ekataḥ śyāmakarṇānāṃ hayānāṃ candravarcasām<BR>
13,004.014c	sahasraṃ vātavegānāṃ bhikṣe tvāṃ devasattama<BR>
13,004.015a	tatheti varuṇo deva ādityo bhṛgusattamam<BR>
13,004.015c	uvāca yatra te chandas tatrotthāsyanti vājinaḥ<BR>
13,004.016a	dhyātamātre ṛcīkena hayānāṃ candravarcasām<BR>
13,004.016c	gaṅgājalāt samuttasthau sahasraṃ vipulaujasām<BR>
13,004.017a	adūre kanyakubjasya gaṅgāyās tīram uttamam<BR>
13,004.017c	aśvatīrthaṃ tad adyāpi mānavāḥ paricakṣate<BR>
13,004.018a	tat tadā gādhaye tāta sahasraṃ vājināṃ śubham<BR>
13,004.018c	ṛcīkaḥ pradadau prītaḥ śulkārthaṃ japatāṃ varaḥ<BR>
13,004.019a	tataḥ sa vismito rājā gādhiḥ śāpabhayena ca<BR>
13,004.019c	dadau tāṃ samalaṃkṛtya kanyāṃ bhṛgusutāya vai<BR>
13,004.020a	jagrāha pāṇiṃ vidhinā tasya brahmarṣisattamaḥ<BR>
13,004.020c	sā ca taṃ patim āsādya paraṃ harṣam avāpa ha<BR>
13,004.021a	sa tutoṣa ca viprarṣis tasyā vṛttena bhārata<BR>
13,004.021c	chandayām āsa caivaināṃ vareṇa varavarṇinīm<BR>
13,004.021d*0025_01	sā ca vavre varaṃ tasmāt putraṃ brahmarṣisattamam<BR>
13,004.022a	mātre tat sarvam ācakhyau sā kanyā rājasattamam<BR>
13,004.022c	atha tām abravīn mātā sutāṃ kiṃ cid avāṅmukhīm<BR>
13,004.023a	mamāpi putri bhartā te prasādaṃ kartum arhati<BR>
13,004.023c	apatyasya pradānena samarthaḥ sa mahātapāḥ<BR>
13,004.024a	tataḥ sā tvaritaṃ gatvā tat sarvaṃ pratyavedayat<BR>
13,004.024c	mātuś cikīrṣitaṃ rājann ṛcīkas tām athābravīt<BR>
13,004.025a	guṇavantam apatyaṃ vai tvaṃ ca sā janayiṣyathaḥ<BR>
13,004.025c	jananyās tava kalyāṇi mā bhūd vai praṇayo 'nyathā<BR>
13,004.026a	tava caiva guṇaślāghī putra utpatsyate śubhe<BR>
13,004.026c	asmadvaṃśakaraḥ śrīmāṃs tava bhrātā ca vaṃśakṛt<BR>
13,004.027a	ṛtusnātā ca sāśvatthaṃ tvaṃ ca vṛkṣam udumbaram<BR>
13,004.027c	pariṣvajethāḥ kalyāṇi tata iṣṭam avāpsyathaḥ<BR>
13,004.028a	carudvayam idaṃ caiva mantrapūtaṃ śucismite<BR>
13,004.028c	tvaṃ ca sā copayuñjīthāṃ tataḥ putrāv avāpsyathaḥ<BR>
13,004.029a	tataḥ satyavatī hṛṣṭā mātaraṃ pratyabhāṣata<BR>
13,004.029c	yad ṛcīkena kathitaṃ tac cācakhyau carudvayam<BR>
13,004.029d*0026_01	atha mātā sutā cāpi vyatyāsena carudvayam<BR>
13,004.029d*0026_02	bhuktavatyau mahārāja tato garbham upeṣyataḥ<BR>
13,004.029d*0026_03	dṛṣṭvā kadā cit svāṃ bhāryām ṛcīkas tv abravīd vacaḥ<BR>
13,004.030a	tām uvāca tato mātā sutāṃ satyavatīṃ tadā<BR>
13,004.030c	putri mūrdhnā prapannāyāḥ kuruṣva vacanaṃ mama<BR>
13,004.031a	bhartrā ya eṣa dattas te carur mantrapuraskṛtaḥ<BR>
13,004.031c	etaṃ prayaccha mahyaṃ tvaṃ madīyaṃ tvaṃ gṛhāṇa ca<BR>
13,004.032a	vyatyāsaṃ vṛkṣayoś cāpi karavāva śucismite<BR>
13,004.032b*0027_01	vṛkṣayor api vyatyāsaṃ kuryāva varavarṇini<BR>
13,004.032c	yadi pramāṇaṃ vacanaṃ mama mātur anindite<BR>
13,004.032d*0028_01	svam apatyaṃ viśiṣṭaṃ hi sarva icchaty anāvilam<BR>
13,004.033a	vyaktaṃ bhagavatā cātra kṛtam evaṃ bhaviṣyati<BR>
13,004.033c	tato me tvaccarau bhāvaḥ pādape ca sumadhyame<BR>
13,004.033e	kathaṃ viśiṣṭo bhrātā te bhaved ity eva cintaya<BR>
13,004.034a	tathā ca kṛtavatyau te mātā satyavatī ca sā<BR>
13,004.034c	atha garbhāv anuprāpte ubhe te vai yudhiṣṭhira<BR>
13,004.035a	dṛṣṭvā garbham anuprāptāṃ bhāryāṃ sa ca mahān ṛṣiḥ<BR>
13,004.035c	uvāca tāṃ satyavatīṃ durmanā bhṛgusattamaḥ<BR>
13,004.036a	vyatyāsenopayuktas te carur vyaktaṃ bhaviṣyati<BR>
13,004.036c	vyatyāsaḥ pādape cāpi suvyaktaṃ te kṛtaḥ śubhe<BR>
13,004.037a	mayā hi viśvaṃ yad brahma tvaccarau saṃniveśitam<BR>
13,004.037c	kṣatravīryaṃ ca sakalaṃ carau tasyā niveśitam<BR>
13,004.038a	trilokavikhyātaguṇaṃ tvaṃ vipraṃ janayiṣyasi<BR>
13,004.038c	sā ca kṣatraṃ viśiṣṭaṃ vai tata etat kṛtaṃ mayā<BR>
13,004.039a	vyatyāsas tu kṛto yasmāt tvayā mātrā tathaiva ca<BR>
13,004.039c	tasmāt sā brāhmaṇaśreṣṭhaṃ mātā te janayiṣyati<BR>
13,004.040a	kṣatriyaṃ tūgrakarmāṇaṃ tvaṃ bhadre janayiṣyasi<BR>
13,004.040c	na hi te tat kṛtaṃ sādhu mātṛsnehena bhāmini<BR>
13,004.041a	sā śrutvā śokasaṃtaptā papāta varavarṇinī<BR>
13,004.041c	bhūmau satyavatī rājaṃś chinneva rucirā latā<BR>
13,004.042a	pratilabhya ca sā saṃjñāṃ śirasā praṇipatya ca<BR>
13,004.042c	uvāca bhāryā bhartāraṃ gādheyī brāhmaṇarṣabham<BR>
13,004.043a	prasādayantyāṃ bhāryāyāṃ mayi brahmavidāṃ vara<BR>
13,004.043c	prasādaṃ kuru viprarṣe na me syāt kṣatriyaḥ sutaḥ<BR>
13,004.044a	kāmaṃ mamograkarmā vai pautro bhavitum arhati<BR>
13,004.044c	na tu me syāt suto brahmann eṣa me dīyatāṃ varaḥ<BR>
13,004.045a	evam astv iti hovāca svāṃ bhāryāṃ sumahātapāḥ<BR>
13,004.045c	tataḥ sā janayām āsa jamadagniṃ sutaṃ śubham<BR>
13,004.046a	viśvāmitraṃ cājanayad gādher bhāryā yaśasvinī<BR>
13,004.046c	ṛṣeḥ prabhāvād rājendra brahmarṣiṃ brahmavādinam<BR>
13,004.047a	tato brāhmaṇatāṃ yāto viśvāmitro mahātapāḥ<BR>
13,004.047c	kṣatriyaḥ so 'py atha tathā brahmavaṃśasya kārakaḥ<BR>
13,004.048a	tasya putrā mahātmāno brahmavaṃśavivardhanāḥ<BR>
13,004.048c	tapasvino brahmavido gotrakartāra eva ca<BR>
13,004.049a	madhucchandaś ca bhagavān devarātaś ca vīryavān<BR>
13,004.049c	akṣīṇaś ca śakuntaś ca babhruḥ kālapathas tathā<BR>
13,004.050a	yājñavalkyaś ca vikhyātas tathā sthūṇo mahāvrataḥ<BR>
13,004.050c	ulūko yamadūtaś ca tatharṣiḥ saindhavāyanaḥ<BR>
13,004.051a	karṇajaṅghaś ca bhagavān gālavaś ca mahān ṛṣiḥ<BR>
13,004.051c	ṛṣir vajras tathākhyātaḥ śālaṅkāyana eva ca<BR>
13,004.052a	lālāṭyo nāradaś caiva tathā kūrcamukhaḥ smṛtaḥ<BR>
13,004.052c	vādulir musalaś caiva rakṣogrīvas tathaiva ca<BR>
13,004.053a	aṅghriko naikabhṛc caiva śilāyūpaḥ sitaḥ śuciḥ<BR>
13,004.053c	cakrako mārutantavyo vātaghno 'thāśvalāyanaḥ<BR>
13,004.054a	śyāmāyano 'tha gārgyaś ca jābāliḥ suśrutas tathā<BR>
13,004.054c	kārīṣir atha saṃśrutyaḥ parapauravatantavaḥ<BR>
13,004.055a	mahān ṛṣiś ca kapilas tatharṣis tārakāyanaḥ<BR>
13,004.055c	tathaiva copagahanas tatharṣiś cārjunāyanaḥ<BR>
13,004.056a	mārgamitrir hiraṇyākṣo jaṅghārir babhruvāhanaḥ<BR>
13,004.056c	sūtir vibhūtiḥ sūtaś ca suraṅgaś ca tathaiva hi<BR>
13,004.057a	ārāddhir nāmayaś caiva cāmpeyojjayanau tathā<BR>
13,004.057c	navatantur bakanakhaḥ śayonaratir eva ca<BR>
13,004.058a	śayoruhaś cārumatsyaḥ śirīṣī cātha gārdabhiḥ<BR>
13,004.058c	ujjayonir adāpekṣī nāradī ca mahān ṛṣiḥ<BR>
13,004.058d*0029_01	ete cānye ca bahavo mahātmāno jitendriyāḥ<BR>
13,004.058e	viśvāmitrātmajāḥ sarve munayo brahmavādinaḥ<BR>
13,004.059a	tan naiṣa kṣatriyo rājan viśvāmitro mahātapāḥ<BR>
13,004.059c	ṛcīkenāhitaṃ brahma param etad yudhiṣṭhira<BR>
13,004.060a	etat te sarvam ākhyātaṃ tattvena bharatarṣabha<BR>
13,004.060c	viśvāmitrasya vai janma somasūryāgnitejasaḥ<BR>
13,004.061a	yatra yatra ca saṃdeho bhūyas te rājasattama<BR>
13,004.061c	tatra tatra ca māṃ brūhi cchettāsmi tava saṃśayān<BR>
13,005.001	yudhiṣṭhira uvāca<BR>
13,005.001a	ānṛśaṃsasya dharmasya guṇān bhaktajanasya ca<BR>
13,005.001c	śrotum icchāmi kārtsnyena tan me brūhi pitāmaha<BR>
13,005.002	bhīṣma uvāca<BR>
13,005.002*0030_01	atrāpy udāharantīmam itihāsaṃ purātanam<BR>
13,005.002*0030_02	vāsavasya ca saṃvādaṃ śukasya ca mahātmanaḥ<BR>
13,005.002a	viṣaye kāśirājasya grāmān niṣkramya lubdhakaḥ<BR>
13,005.002c	saviṣaṃ kāṇḍam ādāya mṛgayām āsa vai mṛgam<BR>
13,005.003a	tatra cāmiṣalubdhena lubdhakena mahāvane<BR>
13,005.003c	avidūre mṛgaṃ dṛṣṭvā bāṇaḥ pratisamāhitaḥ<BR>
13,005.004a	tena durvāritāstreṇa nimittacapaleṣuṇā<BR>
13,005.004c	mahān vanatarur viddho mṛgaṃ tatra jighāṃsatā<BR>
13,005.005a	sa tīkṣṇaviṣadigdhena śareṇātibalātkṛtaḥ<BR>
13,005.005c	utsṛjya phalapatrāṇi pādapaḥ śoṣam āgataḥ<BR>
13,005.006a	tasmin vṛkṣe tathābhūte koṭareṣu ciroṣitaḥ<BR>
13,005.006c	na jahāti śuko vāsaṃ tasya bhaktyā vanaspateḥ<BR>
13,005.007a	niṣpracāro nirāhāro glānaḥ śithilavāg api<BR>
13,005.007c	kṛtajñaḥ saha vṛkṣeṇa dharmātmā sa vyaśuṣyata<BR>
13,005.008a	tam udāraṃ mahāsattvam atimānuṣaceṣṭitam<BR>
13,005.008c	samaduḥkhasukhaṃ jñātvā vismitaḥ pākaśāsanaḥ<BR>
13,005.009a	tataś cintām upagataḥ śakraḥ katham ayaṃ dvijaḥ<BR>
13,005.009c	tiryagyonāv asaṃbhāvyam ānṛśaṃsyaṃ samāsthitaḥ<BR>
13,005.010a	atha vā nātra citraṃ hīty abhavad vāsavasya tu<BR>
13,005.010c	prāṇinām iha sarveṣāṃ sarvaṃ sarvatra dṛśyate<BR>
13,005.011a	tato brāhmaṇaveṣeṇa mānuṣaṃ rūpam āsthitaḥ<BR>
13,005.011c	avatīrya mahīṃ śakras taṃ pakṣiṇam uvāca ha<BR>
13,005.012a	śuka bhoḥ pakṣiṇāṃ śreṣṭha dākṣeyī suprajās tvayā<BR>
13,005.012c	pṛcche tvā śuṣkam etaṃ vai kasmān na tyajasi drumam<BR>
13,005.013a	atha pṛṣṭaḥ śukaḥ prāha mūrdhnā samabhivādya tam<BR>
13,005.013c	svāgataṃ devarājāya vijñātas tapasā mayā<BR>
13,005.014a	tato daśaśatākṣeṇa sādhu sādhv iti bhāṣitam<BR>
13,005.014c	aho vijñānam ity evaṃ tapasā pūjitas tataḥ<BR>
13,005.015a	tam evaṃ śubhakarmāṇaṃ śukaṃ paramadhārmikam<BR>
13,005.015c	vijānann api tāṃ prāptiṃ papraccha balasūdanaḥ<BR>
13,005.015d*0031_01	jānann api ca tatprāptiṃ pṛcchate pākaśāsanaḥ<BR>
13,005.016a	niṣpatram aphalaṃ śuṣkam aśaraṇyaṃ patatriṇām<BR>
13,005.016c	kimarthaṃ sevase vṛkṣaṃ yadā mahad idaṃ vanam<BR>
13,005.017a	anye 'pi bahavo vṛkṣāḥ patrasaṃchannakoṭarāḥ<BR>
13,005.017c	śubhāḥ paryāptasaṃcārā vidyante 'smin mahāvane<BR>
13,005.018a	gatāyuṣam asāmarthyaṃ kṣīṇasāraṃ hataśriyam<BR>
13,005.018c	vimṛśya prajñayā dhīra jahīmaṃ hy asthiraṃ drumam<BR>
13,005.019a	tad upaśrutya dharmātmā śukaḥ śakreṇa bhāṣitam<BR>
13,005.019c	sudīrgham abhiniḥśvasya dīno vākyam uvāca ha<BR>
13,005.020a	anatikramaṇīyāni daivatāni śacīpate<BR>
13,005.020c	yatrābhavas tatra bhavas tan nibodha surādhipa<BR>
13,005.021a	asminn ahaṃ drume jātaḥ sādhubhiś ca guṇair yutaḥ<BR>
13,005.021c	bālabhāve ca saṃguptaḥ śatrubhiś ca na dharṣitaḥ<BR>
13,005.022a	kim anukrośavaiphalyam utpādayasi me 'nagha<BR>
13,005.022b*0032_01	anuraktasya bhaktasya saṃspṛśen na ca pāvakam<BR>
13,005.022c	ānṛśaṃsye 'nuraktasya bhaktasyānugatasya ca<BR>
13,005.023a	anukrośo hi sādhūnāṃ sumahad dharmalakṣaṇam<BR>
13,005.023c	anukrośaś ca sādhūnāṃ sadā prītiṃ prayacchati<BR>
13,005.024a	tvam eva daivataiḥ sarvaiḥ pṛcchyase dharmasaṃśayān<BR>
13,005.024c	atas tvaṃ deva devānām ādhipatye pratiṣṭhitaḥ<BR>
13,005.025a	nārhasi tvaṃ sahasrākṣa tyājayitveha bhaktitaḥ<BR>
13,005.025b*0033_01	tadbhaktitas tyājayituṃ na mām arhasi sattama<BR>
13,005.025c	samartham upajīvyemaṃ tyajeyaṃ katham adya vai<BR>
13,005.025d*0034_01	samastham upajīvan vai viṣamasthaṃ kathaṃ tyajet<BR>
13,005.026a	tasya vākyena saumyena harṣitaḥ pākaśāsanaḥ<BR>
13,005.026c	śukaṃ provāca dharmajñam ānṛśaṃsyena toṣitaḥ<BR>
13,005.027a	varaṃ vṛṇīṣveti tadā sa ca vavre varaṃ śukaḥ<BR>
13,005.027b*0035_01	punar jīvatv ayaṃ vṛkṣo yadi syān mayy anugrahaḥ<BR>
13,005.027c	ānṛśaṃsyaparo nityaṃ tasya vṛkṣasya saṃbhavam<BR>
13,005.028a	viditvā ca dṛḍhāṃ śakras tāṃ śuke śīlasaṃpadam<BR>
13,005.028c	prītaḥ kṣipram atho vṛkṣam amṛtenāvasiktavān<BR>
13,005.029a	tataḥ phalāni patrāṇi śākhāś cāpi manoramāḥ<BR>
13,005.029c	śukasya dṛḍhabhaktitvāc chrīmattvaṃ cāpa sa drumaḥ<BR>
13,005.030a	śukaś ca karmaṇā tena ānṛśaṃsyakṛtena ha<BR>
13,005.030c	āyuṣo 'nte mahārāja prāpa śakrasalokatām<BR>
13,005.031a	evam eva manuṣyendra bhaktimantaṃ samāśritaḥ<BR>
13,005.031c	sarvārthasiddhiṃ labhate śukaṃ prāpya yathā drumaḥ<BR>
13,006.001	yudhiṣṭhira uvāca<BR>
13,006.001a	pitāmaha mahāprājña sarvaśāstraviśārada<BR>
13,006.001c	daive puruṣakāre ca kiṃ svic chreṣṭhataraṃ bhavet<BR>
13,006.002	bhīṣma uvāca<BR>
13,006.002a	atrāpy udāharantīmam itihāsaṃ purātanam<BR>
13,006.002c	vasiṣṭhasya ca saṃvādaṃ brahmaṇaś ca yudhiṣṭhira<BR>
13,006.003a	daivamānuṣayoḥ kiṃ svit karmaṇoḥ śreṣṭham ity uta<BR>
13,006.003c	purā vasiṣṭho bhagavān pitāmaham apṛcchata<BR>
13,006.004a	tataḥ padmodbhavo rājan devadevaḥ pitāmahaḥ<BR>
13,006.004c	uvāca madhuraṃ vākyam arthavad dhetubhūṣitam<BR>
13,006.004d*0036_00	brahmā<BR>
13,006.004d*0036_01	bījato hy aṅkurotpattir aṅkurāt parṇasaṃbhavaḥ<BR>
13,006.004d*0036_02	parṇān nālāḥ prasūyante nālāt skandhaḥ prasūyate<BR>
13,006.004d*0036_03	skandhān nivartate puṣpaṃ puṣpān nivartate phalam<BR>
13,006.004d*0036_04	phalān nivartate bījaṃ bījāt syāt saṃbhavaḥ punaḥ<BR>
13,006.005a	nābījaṃ jāyate kiṃ cin na bījena vinā phalam<BR>
13,006.005c	bījād bījaṃ prabhavati bījād eva phalaṃ smṛtam<BR>
13,006.006a	yādṛśaṃ vapate bījaṃ kṣetram āsādya karṣakaḥ<BR>
13,006.006c	sukṛte duṣkṛte vāpi tādṛśaṃ labhate phalam<BR>
13,006.007a	yathā bījaṃ vinā kṣetram uptaṃ bhavati niṣphalam<BR>
13,006.007c	tathā puruṣakāreṇa vinā daivaṃ na sidhyati<BR>
13,006.008a	kṣetraṃ puruṣakāras tu daivaṃ bījam udāhṛtam<BR>
13,006.008c	kṣetrabījasamāyogāt tataḥ sasyaṃ samṛdhyate<BR>
13,006.009a	karmaṇaḥ phalanirvṛttiṃ svayam aśnāti kārakaḥ<BR>
13,006.009c	pratyakṣaṃ dṛśyate loke kṛtasyāpy akṛtasya ca<BR>
13,006.010a	śubhena karmaṇā saukhyaṃ duḥkhaṃ pāpena karmaṇā<BR>
13,006.010c	kṛtaṃ sarvatra labhate nākṛtaṃ bhujyate kva cit<BR>
13,006.011a	kṛtī sarvatra labhate pratiṣṭhāṃ bhāgyavikṣataḥ<BR>
13,006.011c	akṛtī labhate bhraṣṭaḥ kṣate kṣārāvasecanam<BR>
13,006.012a	tapasā rūpasaubhāgyaṃ ratnāni vividhāni ca<BR>
13,006.012c	prāpyate karmaṇā sarvaṃ na daivād akṛtātmanā<BR>
13,006.013a	tathā svargaś ca bhogaś ca niṣṭhā yā ca manīṣitā<BR>
13,006.013c	sarvaṃ puruṣakāreṇa kṛtenehopapadyate<BR>
13,006.014a	jyotīṃṣi tridaśā nāgā yakṣāś candrārkamārutāḥ<BR>
13,006.014c	sarve puruṣakāreṇa mānuṣyād devatāṃ gatāḥ<BR>
13,006.015a	artho vā mitravargo vā aiśvaryaṃ vā kulānvitam<BR>
13,006.015c	śrīś cāpi durlabhā bhoktuṃ tathaivākṛtakarmabhiḥ<BR>
13,006.016a	śaucena labhate vipraḥ kṣatriyo vikrameṇa ca<BR>
13,006.016c	vaiśyaḥ puruṣakāreṇa śūdraḥ śuśrūṣayā śriyam<BR>
13,006.017a	nādātāraṃ bhajanty arthā na klībaṃ nāpi niṣkriyam<BR>
13,006.017c	nākarmaśīlaṃ nāśūraṃ tathā naivātapasvinam<BR>
13,006.018a	yena lokās trayaḥ sṛṣṭā daityāḥ sarvāś ca devatāḥ<BR>
13,006.018c	sa eṣa bhagavān viṣṇuḥ samudre tapyate tapaḥ<BR>
13,006.019a	svaṃ cet karmaphalaṃ na syāt sarvam evāphalaṃ bhavet<BR>
13,006.019c	loko daivaṃ samālambya udāsīno bhaven na tu<BR>
13,006.020a	akṛtvā mānuṣaṃ karma yo daivam anuvartate<BR>
13,006.020c	vṛthā śrāmyati saṃprāpya patiṃ klībam ivāṅganā<BR>
13,006.021a	na tathā mānuṣe loke bhayam asti śubhāśubhe<BR>
13,006.021c	yathā tridaśaloke hi bhayam alpena jāyate<BR>
13,006.022a	kṛtaḥ puruṣakāras tu daivam evānuvartate<BR>
13,006.022c	na daivam akṛte kiṃ cit kasya cid dātum arhati<BR>
13,006.023a	yadā sthānāny anityāni dṛśyante daivateṣv api<BR>
13,006.023c	kathaṃ karma vinā daivaṃ sthāsyate sthāpayiṣyati<BR>
13,006.024a	na daivatāni loke 'smin vyāpāraṃ yānti kasya cit<BR>
13,006.024c	vyāsaṅgaṃ janayanty ugram ātmābhibhavaśaṅkayā<BR>
13,006.025a	ṛṣīṇāṃ devatānāṃ ca sadā bhavati vigrahaḥ<BR>
13,006.025c	kasya vācā hy adaivaṃ syād yato daivaṃ pravartate<BR>
13,006.026a	kathaṃ cāsya samutpattir yathā daivaṃ pravartate<BR>
13,006.026c	evaṃ tridaśaloke 'pi prāpyante bahavaś chalāḥ<BR>
13,006.027a	ātmaiva hy ātmano bandhur ātmaiva ripur ātmanaḥ<BR>
13,006.027c	ātmaiva cātmanaḥ sākṣī kṛtasyāpy akṛtasya ca<BR>
13,006.028a	kṛtaṃ ca vikṛtaṃ kiṃ cit kṛte karmaṇi sidhyati<BR>
13,006.028c	sukṛte duṣkṛtaṃ karma na yathārthaṃ prapadyate<BR>
13,006.029a	devānāṃ śaraṇaṃ puṇyaṃ sarvaṃ puṇyair avāpyate<BR>
13,006.029c	puṇyaśīlaṃ naraṃ prāpya kiṃ daivaṃ prakariṣyati<BR>
13,006.030a	purā yayātir vibhraṣṭaś cyāvitaḥ patitaḥ kṣitau<BR>
13,006.030c	punar āropitaḥ svargaṃ dauhitraiḥ puṇyakarmabhiḥ<BR>
13,006.031a	purūravāś ca rājarṣir dvijair abhihitaḥ purā<BR>
13,006.031c	aila ity abhivikhyātaḥ svargaṃ prāpto mahīpatiḥ<BR>
13,006.032a	aśvamedhādibhir yajñaiḥ satkṛtaḥ kosalādhipaḥ<BR>
13,006.032c	maharṣiśāpāt saudāsaḥ puruṣādatvam āgataḥ<BR>
13,006.033a	aśvatthāmā ca rāmaś ca muniputrau dhanurdharau<BR>
13,006.033c	na gacchataḥ svargalokaṃ sukṛteneha karmaṇā<BR>
13,006.034a	vasur yajñaśatair iṣṭvā dvitīya iva vāsavaḥ<BR>
13,006.034c	mithyābhidhānenaikena rasātalatalaṃ gataḥ<BR>
13,006.035a	balir vairocanir baddho dharmapāśena daivataiḥ<BR>
13,006.035c	viṣṇoḥ puruṣakāreṇa pātālaśayanaḥ kṛtaḥ<BR>
13,006.036a	śakrasyodasya caraṇaṃ prasthito janamejayaḥ<BR>
13,006.036c	dvijastrīṇāṃ vadhaṃ kṛtvā kiṃ daivena na vāritaḥ<BR>
13,006.037a	ajñānād brāhmaṇaṃ hatvā spṛṣṭo bālavadhena ca<BR>
13,006.037c	vaiśaṃpāyanaviprarṣiḥ kiṃ daivena nivāritaḥ<BR>
13,006.038a	gopradānena mithyā ca brāhmaṇebhyo mahāmakhe<BR>
13,006.038c	purā nṛgaś ca rājarṣiḥ kṛkalāsatvam āgataḥ<BR>
13,006.039a	dhundhumāraś ca rājarṣiḥ satreṣv eva jarāṃ gataḥ<BR>
13,006.039c	prītidāyaṃ parityajya suṣvāpa sa girivraje<BR>
13,006.040a	pāṇḍavānāṃ hṛtaṃ rājyaṃ dhārtarāṣṭrair mahābalaiḥ<BR>
13,006.040c	punaḥ pratyāhṛtaṃ caiva na daivād bhujasaṃśrayāt<BR>
13,006.041a	taponiyamasaṃyuktā munayaḥ saṃśitavratāḥ<BR>
13,006.041c	kiṃ te daivabalāc chāpam utsṛjante na karmaṇā<BR>
13,006.042a	pāpam utsṛjate loke sarvaṃ prāpya sudurlabham<BR>
13,006.042c	lobhamohasamāpannaṃ na daivaṃ trāyate naram<BR>
13,006.043a	yathāgniḥ pavanoddhūtaḥ sūkṣmo 'pi bhavate mahān<BR>
13,006.043c	tathā karmasamāyuktaṃ daivaṃ sādhu vivardhate<BR>
13,006.044a	yathā tailakṣayād dīpaḥ pramlānim upagacchati<BR>
13,006.044c	tathā karmakṣayād daivaṃ pramlānim upagacchati<BR>
13,006.045a	vipulam api dhanaughaṃ prāpya bhogān striyo vā; puruṣa iha na śaktaḥ karmahīno 'pi bhoktum<BR>
13,006.045c	sunihitam api cārthaṃ daivatai rakṣyamāṇaṃ; vyayaguṇam api sādhuṃ karmaṇā saṃśrayante<BR>
13,006.045c*0037_01	puruṣa iha mahātmā prāpnute nityayuktaḥ<BR>
13,006.046a	bhavati manujalokād devaloko viśiṣṭo; bahutarasusamṛddhyā mānuṣāṇāṃ gṛhāṇi<BR>
13,006.046c	pitṛvanabhavanābhaṃ dṛśyate cāmarāṇāṃ; na ca phalati vikarmā jīvalokena daivam<BR>
13,006.047a	vyapanayati vimārgaṃ nāsti daive prabhutvaṃ; gurum iva kṛtam agryaṃ karma saṃyāti daivam<BR>
13,006.047c	anupahatam adīnaṃ kāmakāreṇa daivaṃ; nayati puruṣakāraḥ saṃcitas tatra tatra<BR>
13,006.048a	etat te sarvam ākhyātaṃ mayā vai munisattama<BR>
13,006.048c	phalaṃ puruṣakārasya sadā saṃdṛśya tattvataḥ<BR>
13,006.049a	abhyutthānena daivasya samārabdhena karmaṇā<BR>
13,006.049c	vidhinā karmaṇā caiva svargamārgam avāpnuyāt<BR>
13,007.001	yudhiṣṭhira uvāca<BR>
13,007.001a	karmaṇāṃ me samastānāṃ śubhānāṃ bharatarṣabha<BR>
13,007.001c	phalāni mahatāṃ śreṣṭha prabrūhi paripṛcchataḥ<BR>
13,007.002	bhīṣma uvāca<BR>
13,007.002*0038_01	hanta te kathayiṣyāmi yan māṃ pṛcchasi bhārata<BR>
13,007.002a	rahasyaṃ yad ṛṣīṇāṃ tu tac chṛṇuṣva yudhiṣṭhira<BR>
13,007.002c	yā gatiḥ prāpyate yena pretyabhāve cirepsitā<BR>
13,007.003a	yena yena śarīreṇa yad yat karma karoti yaḥ<BR>
13,007.003c	tena tena śarīreṇa tat tat phalam upāśnute<BR>
13,007.004a	yasyāṃ yasyām avasthāyāṃ yat karoti śubhāśubham<BR>
13,007.004c	tasyāṃ tasyām avasthāyāṃ bhuṅkte janmani janmani<BR>
13,007.005a	na naśyati kṛtaṃ karma sadā pañcendriyair iha<BR>
13,007.005c	te hy asya sākṣiṇo nityaṃ ṣaṣṭha ātmā tathaiva ca<BR>
13,007.006a	cakṣur dadyān mano dadyād vācaṃ dadyāc ca sūnṛtām<BR>
13,007.006c	anuvrajed upāsīta sa yajñaḥ pañcadakṣiṇaḥ<BR>
13,007.007a	yo dadyād aparikliṣṭam annam adhvani vartate<BR>
13,007.007c	śrāntāyādṛṣṭapūrvāya tasya puṇyaphalaṃ mahat<BR>
13,007.008a	sthaṇḍile śayamānānāṃ gṛhāṇi śayanāni ca<BR>
13,007.008c	cīravalkalasaṃvīte vāsāṃsy ābharaṇāni ca<BR>
13,007.009a	vāhanāsanayānāni yogātmani tapodhane<BR>
13,007.009c	agnīn upaśayānasya rājapauruṣam ucyate<BR>
13,007.010a	rasānāṃ pratisaṃhāre saubhāgyam anugacchati<BR>
13,007.010c	āmiṣapratisaṃhāre paśūn putrāṃś ca vindati<BR>
13,007.011a	avākśirās tu yo lambed udavāsaṃ ca yo vaset<BR>
13,007.011c	satataṃ caikaśāyī yaḥ sa labhetepsitāṃ gatim<BR>
13,007.012a	pādyam āsanam evātha dīpam annaṃ pratiśrayam<BR>
13,007.012c	dadyād atithipūjārthaṃ sa yajñaḥ pañcadakṣiṇaḥ<BR>
13,007.013a	vīrāsanaṃ vīraśayyāṃ vīrasthānam upāsataḥ<BR>
13,007.013c	akṣayās tasya vai lokāḥ sarvakāmagamās tathā<BR>
13,007.014a	dhanaṃ labheta dānena maunenājñāṃ viśāṃ pate<BR>
13,007.014c	upabhogāṃś ca tapasā brahmacaryeṇa jīvitam<BR>
13,007.015a	rūpam aiśvaryam ārogyam ahiṃsāphalam aśnute<BR>
13,007.015c	phalamūlāśināṃ rājyaṃ svargaḥ parṇāśināṃ tathā<BR>
13,007.016a	prāyopaveśanād rājyaṃ sarvatra sukham ucyate<BR>
13,007.016c	svargaṃ satyena labhate dīkṣayā kulam uttamam<BR>
13,007.017a	gavāḍhyaḥ śākadīkṣāyāṃ svargagāmī tṛṇāśanaḥ<BR>
13,007.017c	striyas triṣavaṇaṃ snātvā vāyuṃ pītvā kratuṃ labhet<BR>
13,007.018a	salilāśī bhaved yaś ca sadāgniḥ saṃskṛto dvijaḥ<BR>
13,007.018c	maruṃ sādhayato rājyaṃ nākapṛṣṭham anāśake<BR>
13,007.019a	upavāsaṃ ca dīkṣāṃ ca abhiṣekaṃ ca pārthiva<BR>
13,007.019c	kṛtvā dvādaśavarṣāṇi vīrasthānād viśiṣyate<BR>
13,007.020a	adhītya sarvavedān vai sadyo duḥkhāt pramucyate<BR>
13,007.020b*0038A_01	tatpāṭhadhāraṇāt svargam arthajñānāt parāṃ gatim<BR>
13,007.020b*0038A_02	vitṛṣṇānāṃ vedajapāt svargamokṣaphalaṃ smṛtam<BR>
13,007.020c	mānasaṃ hi caran dharmaṃ svargalokam avāpnuyāt<BR>
13,007.020d*0039_01	tatparā ye dvijā loke tasya lokāḥ sanātanam<BR>
13,007.021a	yā dustyajā durmatibhir yā na jīryati jīryataḥ<BR>
13,007.021c	yo 'sau prāṇāntiko rogas tāṃ tṛṣṇāṃ tyajataḥ sukham<BR>
13,007.022a	yathā dhenusahasreṣu vatso vindati mātaram<BR>
13,007.022c	evaṃ pūrvakṛtaṃ karma kartāram anugacchati<BR>
13,007.023a	acodyamānāni yathā puṣpāṇi ca phalāni ca<BR>
13,007.023c	svakālaṃ nātivartante tathā karma purākṛtam<BR>
13,007.024a	jīryanti jīryataḥ keśā dantā jīryanti jīryataḥ<BR>
13,007.024c	cakṣuḥśrotre ca jīryete tṛṣṇaikā tu na jīryate<BR>
13,007.025a	yena prīṇāti pitaraṃ tena prītaḥ prajāpatiḥ<BR>
13,007.025c	prīṇāti mātaraṃ yena pṛthivī tena pūjitā<BR>
13,007.025e	yena prīṇāty upādhyāyaṃ tena syād brahma pūjitam<BR>
13,007.026a	sarve tasyādṛtā dharmā yasyaite traya ādṛtāḥ<BR>
13,007.026c	anādṛtās tu yasyaite sarvās tasyāphalāḥ kriyāḥ<BR>
13,007.027	vaiśaṃpāyana uvāca<BR>
13,007.027a	bhīṣmasya tad vacaḥ śrutvā vismitāḥ kurupuṃgavāḥ<BR>
13,007.027c	āsan prahṛṣṭamanasaḥ prītimanto 'bhavaṃs tadā<BR>
13,007.028a	yan mantre bhavati vṛthā prayujyamāne; yat some bhavati vṛthābhiṣūyamāṇe<BR>
13,007.028c	yac cāgnau bhavati vṛthābhihūyamāne; tat sarvaṃ bhavati vṛthābhidhīyamāne<BR>
13,007.029a	ity etad ṛṣiṇā proktam uktavān asmi yad vibho<BR>
13,007.029c	śubhāśubhaphalaprāptau kim ataḥ śrotum icchasi<BR>
13,008.001	yudhiṣṭhira uvāca<BR>
13,008.001a	ke pūjyāḥ ke namaskāryāḥ kān namasyasi bhārata<BR>
13,008.001c	etan me sarvam ācakṣva yeṣāṃ spṛhayase nṛpa<BR>
13,008.001d*0040_01	yathaiva te namaskāryāḥ proktāḥ śakreṇa mānada<BR>
13,008.001d*0040_02	tathaiva mayi cācakṣva yeṣāṃ spṛhayase nṛpa<BR>
13,008.002a	uttamāpadgatasyāpi yatra te vartate manaḥ<BR>
13,008.002c	manuṣyaloke sarvasmin yad amutreha cāpy uta<BR>
13,008.003	bhīṣma uvāca<BR>
13,008.003a	spṛhayāmi dvijātīnāṃ yeṣāṃ brahma paraṃ dhanam<BR>
13,008.003c	yeṣāṃ svapratyayaḥ svargas tapaḥsvādhyāyasādhanaḥ<BR>
13,008.004a	yeṣāṃ vṛddhāś ca bālāś ca pitṛpaitāmahīṃ dhuram<BR>
13,008.004c	udvahanti na sīdanti teṣāṃ vai spṛhayāmy aham<BR>
13,008.005a	vidyāsv abhivinītānāṃ dāntānāṃ mṛdubhāṣiṇām<BR>
13,008.005c	śrutavṛttopapannānāṃ sadākṣaravidāṃ satām<BR>
13,008.006a	saṃsatsu vadatāṃ yeṣāṃ haṃsānām iva saṃghaśaḥ<BR>
13,008.006c	maṅgalyarūpā rucirā divyajīmūtaniḥsvanāḥ<BR>
13,008.007a	samyag uccāritā vācaḥ śrūyante hi yudhiṣṭhira<BR>
13,008.007c	śuśrūṣamāṇe nṛpatau pretya ceha sukhāvahāḥ<BR>
13,008.007d*0041_01	jñānavijñānayuktānāṃ teṣāṃ ca spṛhayāmy aham<BR>
13,008.008a	ye cāpi teṣāṃ śrotāraḥ sadā sadasi saṃmatāḥ<BR>
13,008.008c	vijñānaguṇasaṃpannās teṣāṃ ca spṛhayāmy aham<BR>
13,008.009a	susaṃskṛtāni prayatāḥ śucīni guṇavanti ca<BR>
13,008.009c	dadaty annāni tṛptyarthaṃ brāhmaṇebhyo yudhiṣṭhira<BR>
13,008.009e	ye cāpi satataṃ rājaṃs teṣāṃ ca spṛhayāmy aham<BR>
13,008.010a	śakyaṃ hy evāhave yoddhuṃ na dātum anasūyitam<BR>
13,008.010c	śūrā vīrāś ca śataśaḥ santi loke yudhiṣṭhira<BR>
13,008.010e	teṣāṃ saṃkhyāyamānānāṃ dānaśūro viśiṣyate<BR>
13,008.011a	dhanyaḥ syāṃ yady ahaṃ bhūyaḥ saumya brāhmaṇako 'pi vā<BR>
13,008.011c	kule jāto dharmagatis tapovidyāparāyaṇaḥ<BR>
13,008.011d*0042_01	bhadraṃ tu janma saṃprāpya bhūyo brāhmaṇako bhavet<BR>
13,008.011d*0042_02	bandhumadhye kule jātaḥ sudurāpam avāpnuyāt<BR>
13,008.012a	na me tvattaḥ priyataro loke 'smin pāṇḍunandana<BR>
13,008.012c	tvattaś ca me priyatarā brāhmaṇā bharatarṣabha<BR>
13,008.013a	yathā mama priyatarās tvatto viprāḥ kurūdvaha<BR>
13,008.013c	tena satyena gaccheyaṃ lokān yatra sa śaṃtanuḥ<BR>
13,008.014a	na me pitā priyataro brāhmaṇebhyas tathābhavat<BR>
13,008.014c	na me pituḥ pitā vāpi ye cānye 'pi suhṛjjanāḥ<BR>
13,008.015a	na hi me vṛjinaṃ kiṃ cid vidyate brāhmaṇeṣv iha<BR>
13,008.015c	aṇu vā yadi vā sthūlaṃ viditaṃ sādhukarmabhiḥ<BR>
13,008.016a	karmaṇā manasā vāpi vācā vāpi paraṃtapa<BR>
13,008.016c	yan me kṛtaṃ brāhmaṇeṣu tenādya na tapāmy aham<BR>
13,008.017a	brahmaṇya iti mām āhus tayā vācāsmi toṣitaḥ<BR>
13,008.017c	etad eva pavitrebhyaḥ sarvebhyaḥ paramaṃ smṛtam<BR>
13,008.018a	paśyāmi lokān amalāñ chucīn brāhmaṇayāyinaḥ<BR>
13,008.018c	teṣu me tāta gantavyam ahnāya ca cirāya ca<BR>
13,008.019a	yathā patyāśrayo dharmaḥ strīṇāṃ loke yudhiṣṭhira<BR>
13,008.019c	sa devaḥ sā gatir nānyā kṣatriyasya tathā dvijāḥ<BR>
13,008.020a	kṣatriyaḥ śatavarṣī ca daśavarṣī ca brāhmaṇaḥ<BR>
13,008.020c	pitāputrau ca vijñeyau tayor hi brāhmaṇaḥ pitā<BR>
13,008.021a	nārī tu patyabhāve vai devaraṃ kurute patim<BR>
13,008.021c	pṛthivī brāhmaṇālābhe kṣatriyaṃ kurute patim<BR>
13,008.021d*0043_01	brāhmaṇānujñayā grāhyaṃ rājyaṃ ca sapurohitaiḥ<BR>
13,008.021d*0043_02	tadrakṣaṇena svargo 'sya tatkopān narako 'kṣayaḥ<BR>
13,008.022a	putravac ca tato rakṣyā upāsyā guruvac ca te<BR>
13,008.022c	agnivac copacaryā vai brāhmaṇāḥ kurusattama<BR>
13,008.023a	ṛjūn sataḥ satyaśīlān sarvabhūtahite ratān<BR>
13,008.023c	āśīviṣān iva kruddhān dvijān upacaret sadā<BR>
13,008.024a	tejasas tapasaś caiva nityaṃ bibhyed yudhiṣṭhira<BR>
13,008.024b*0044_01	dūrato mātṛvat pūjyā vipradārāḥ surakṣayā<BR>
13,008.024c	ubhe caite parityājye tejaś caiva tapas tathā<BR>
13,008.025a	vyavasāyas tayoḥ śīghram ubhayor eva vidyate<BR>
13,008.025c	hanyuḥ kruddhā mahārāja brāhmaṇā ye tapasvinaḥ<BR>
13,008.025d*0045_01	akopanāparādhena bhūyo narakam aśnute<BR>
13,008.026a	bhūyaḥ syād ubhayaṃ dattaṃ brāhmaṇād yad akopanāt<BR>
13,008.026c	kuryād ubhayataḥśeṣaṃ dattaśeṣaṃ na śeṣayet<BR>
13,008.027a	daṇḍapāṇir yathā goṣu pālo nityaṃ sthiro bhavet<BR>
13,008.027c	brāhmaṇān brahma ca tathā kṣatriyaḥ paripālayet<BR>
13,008.028a	piteva putrān rakṣethā brāhmaṇān brahmatejasaḥ<BR>
13,008.028c	gṛhe caiṣām avekṣethāḥ kaccid astīha jīvanam<BR>
13,008.028d@001_0000	bhīṣmaḥ<BR>
13,008.028d@001_0001	atrāpy udāharantīmam itihāsaṃ purātanam<BR>
13,008.028d@001_0002	ṛgvedaḥ<BR>
13,008.028d@001_0002	caturṇām api vedānāṃ saṃvādaṃ putra tac chṛṇu<BR>
13,008.028d@001_0003	gṛhān āśrayamāṇasya agnihotraṃ ca juhvataḥ<BR>
13,008.028d@001_0004	sarvaṃ sukṛtam ādatte yaḥ sāye nudyate 'tithiḥ<BR>
13,008.028d@001_0004	yajurvedaḥ<BR>
13,008.028d@001_0005	na skandate na vyathate nāsyordhvaṃ sarpate rajaḥ<BR>
13,008.028d@001_0006	sāmavedaḥ<BR>
13,008.028d@001_0006	variṣṭham agnihotrāc ca brāhmaṇasya mukhe hutam<BR>
13,008.028d@001_0007	na ced dhanti pitaraṃ mātaraṃ vā<BR>
13,008.028d@001_0008	na brāhmaṇaṃ no 'pavādaṃ karoti<BR>
13,008.028d@001_0009	yat kiṃ cid anyad vṛjinaṃ karoti<BR>
13,008.028d@001_0010	atharvavedaḥ<BR>
13,008.028d@001_0010	prīto 'tithis tad upahanti pāpam<BR>
13,008.028d@001_0011	yat krodhano yajate yad dadāti<BR>
13,008.028d@001_0012	yad vā tapas tapyati yaj juhoti<BR>
13,008.028d@001_0013	vaivasvato harate sarvam asya<BR>
13,008.028d@001_0014	bhīṣmaḥ<BR>
13,008.028d@001_0014	moghaṃ ceṣṭaṃ bhavati krodhanasya<BR>
13,008.028d@001_0015	bhūyas tu śṛṇu rājendra dharmān dharmabhṛtāṃ vara<BR>
13,008.028d@001_0016	atrāpy udāharantīmam itihāsaṃ purātanam<BR>
13,008.028d@001_0017	indraḥ<BR>
13,008.028d@001_0017	indrāgnyoḥ sūryaśacyoś ca tan me nigadataḥ śṛṇu<BR>
13,008.028d@001_0018	rājye viprān prapaśyāmi kāmakrodhavivarjitān<BR>
13,008.028d@001_0019	agniḥ<BR>
13,008.028d@001_0019	etena satyavākyena pādaḥ kumbhasya pūryatām<BR>
13,008.028d@001_0020	yathāhaṃ tatra nāśnāmi yatra nāśnanti vai dvijāḥ<BR>
13,008.028d@001_0021	sūryaḥ<BR>
13,008.028d@001_0021	etena satyavākyena pādaḥ kumbhasya pūryatām<BR>
13,008.028d@001_0022	yathā gobrāhmaṇasyārthe na tapāmi yathābalam<BR>
13,008.028d@001_0023	śacī<BR>
13,008.028d@001_0023	etena satyavākyena pādaḥ kumbhasya pūryatām<BR>
13,008.028d@001_0024	karmaṇā manasā vācā nāvamanye puraṃdaram<BR>
13,008.028d@001_0025	bhīṣmaḥ<BR>
13,008.028d@001_0025	etena satyavākyena pādaḥ kumbhasya pūryatām<BR>
13,008.028d@001_0026	atrāpy udāharantīmam itihāsaṃ purātanam<BR>
13,008.028d@001_0027	madrarājasya saṃvādaṃ vyāsasya ca mahātmanaḥ<BR>
13,008.028d@001_0028	vaitāne karmaṇi tate kuntīputra yathā purā<BR>
13,008.028d@001_0029	madrarājaḥ<BR>
13,008.028d@001_0029	ukto bhagavān yajñārthe tathā tatrāśṛṇod bhavān<BR>
13,008.028d@001_0030	kāni tīrthāni bhagavan phalārthāś ceha ke ''śramāḥ<BR>
13,008.028d@001_0031	ka ijyate kaś ca yajñaḥ ko yūpaḥ kramate ca kaḥ<BR>
13,008.028d@001_0032	kaś cādhvare śasyate gītiśabdaiḥ<BR>
13,008.028d@001_0033	kaś cādhvare gīyate valgubhāṣaiḥ<BR>
13,008.028d@001_0034	ko brahmaśabdaiḥ stutibhiḥ stūyate ca<BR>
13,008.028d@001_0035	kasyeha vai havir adhvaryavaḥ kalpayanti<BR>
13,008.028d@001_0036	varṇāśrame gophale kaś ca some<BR>
13,008.028d@001_0037	kaś coṃkāraḥ kaś ca vedārthamārgaḥ<BR>
13,008.028d@001_0038	pṛṣṭas tan me brūhi sarvaṃ maharṣe<BR>
13,008.028d@001_0039	dvaipāyanaḥ<BR>
13,008.028d@001_0039	lokajyeṣṭhaṃ yasya vijñānam āhuḥ<BR>
13,008.028d@001_0040	lokajyeṣṭhaṃ yasya vijñānam āhur<BR>
13,008.028d@001_0041	yonijyeṣṭhaṃ yasya vadanti janma<BR>
13,008.028d@001_0042	pūtātmāno brāhmaṇā vedamukhyā<BR>
13,008.028d@001_0043	brāhmaṇaḥ<BR>
13,008.028d@001_0043	asmin praśno dīyatāṃ keśavāya<BR>
13,008.028d@001_0044	bālo jātyā kṣatradharmārthaśīlo<BR>
13,008.028d@001_0045	jāto devakyāṃ śūraputreṇa vīra<BR>
13,008.028d@001_0046	vettuṃ vedān arhate kṣatriyo vai<BR>
13,008.028d@001_0047	vāsudevaḥ<BR>
13,008.028d@001_0047	dāśārhāṇām uttamaḥ puṣkarākṣaḥ<BR>
13,008.028d@001_0048	pārāśarya brūhi yad brāhmaṇebhyaḥ<BR>
13,008.028d@001_0049	prītātmā vai brahmakalpaḥ sumedhāḥ<BR>
13,008.028d@001_0050	pṛṣṭo yajñārthaṃ pāṇḍavasyātitejā<BR>
13,008.028d@001_0051	vyāsaḥ<BR>
13,008.028d@001_0051	etac chreyas tasya lokasya caiva<BR>
13,008.028d@001_0052	uktaṃ vākyaṃ yad bhavān mām avocat<BR>
13,008.028d@001_0053	praśnaṃ citraṃ nāham atrotsahe 'dya<BR>
13,008.028d@001_0054	chettuṃ vispaṣṭaṃ tiṣṭhati tvadvidhe vai<BR>
13,008.028d@001_0055	vāsudevaḥ<BR>
13,008.028d@001_0055	lokajyeṣṭhe viśvarūpe sunābhe<BR>
13,008.028d@001_0056	tat tvaṃ vākyaṃ brūhi yat tvaṃ maharṣe<BR>
13,008.028d@001_0057	yasmin kṛṣṇaḥ procyate vai yathāvat<BR>
13,008.028d@001_0058	prītas te 'haṃ jñānaśaktyā yathāvat<BR>
13,008.028d@001_0059	vaiśaṃpāyanaḥ<BR>
13,008.028d@001_0059	tasmān nirdeśe karmaṇāṃ brūhi siddhim<BR>
13,008.028d@001_0060	uktavākye sattame yādavānāṃ<BR>
13,008.028d@001_0061	kṛṣṇo vyāsaḥ prāñjalir vāsudevam<BR>
13,008.028d@001_0062	vipraiḥ sārdhaṃ pūjayan devadevaṃ<BR>
13,008.028d@001_0063	kṛṣṇaṃ viṣṇuṃ vāsudevaṃ babhāṣe<BR>
13,008.028d@001_0063	vyāsaḥ<BR>
13,008.028d@001_0064	ānantyaṃ te viśvakarmaṃs tavaivaṃ<BR>
13,008.028d@001_0065	rūpaṃ paurāṇaṃ śāśvataṃ ca dhruvaṃ ca<BR>
13,008.028d@001_0066	kas te budhyed vedavādeṣu caital<BR>
13,008.028d@001_0067	bhīṣmaḥ<BR>
13,008.028d@001_0067	loke hy asmiñ śāsakas tvaṃ pitaiva<BR>
13,008.028d@001_0068	dvārakāyāṃ yathā prāha purāyaṃ munisattamaḥ<BR>
13,008.028d@001_0069	vedavipramayatvaṃ tu vāsudevasya tac chṛṇu<BR>
13,008.028d@001_0070	yūpaṃ viṣṇuṃ vāsudevaṃ vijānan<BR>
13,008.028d@001_0071	sarvān viprān bodhate tattvadarśī<BR>
13,008.028d@001_0072	viṣṇuṃ krāntaṃ vāsudevaṃ vijānan<BR>
13,008.028d@001_0073	vipro vipratvaṃ gacchate tattvadarśī<BR>
13,008.028d@001_0074	viṣṇur yajñas tv ijyate cāpi viṣṇuḥ<BR>
13,008.028d@001_0075	kṛṣṇo viṣṇur yaś ca kṛtsnaḥ prabhuś ca<BR>
13,008.028d@001_0076	kṛṣṇo vedāṅgaṃ vedavādāś ca kṛṣṇa<BR>
13,008.028d@001_0077	evaṃ jānan brāhmaṇo brahma eti<BR>
13,008.028d@001_0078	sthānaṃ sarvaṃ vaiṣṇavaṃ yajñamārge<BR>
13,008.028d@001_0079	cāturhotraṃ vaiṣṇavaṃ tatra kṛṣṇaḥ<BR>
13,008.028d@001_0080	sarvair bhāvair ijyate sarvakāmaiḥ<BR>
13,008.028d@001_0081	puṇyāṃl lokān brāhmaṇāḥ prāpnuvanti<BR>
13,008.028d@001_0082	somaṃ sadbhāvād ye ca jātaṃ pibanti<BR>
13,008.028d@001_0083	dīptaṃ karma ye vidānāś caranti<BR>
13,008.028d@001_0084	ekāntam iṣṭau cintayanto divisthās<BR>
13,008.028d@001_0085	te vai sthānaṃ prapnuvanti vratajñāḥ<BR>
13,008.028d@001_0086	om ity etad dhyāyamāno na gacched<BR>
13,008.028d@001_0087	durgaṃ panthānaṃ pāpakarmāpi vipraḥ<BR>
13,008.028d@001_0088	sarvaṃ kṛṣṇaṃ vāsudevaṃ hi viprāḥ<BR>
13,008.028d@001_0089	kṛtvā dhyānaṃ durgatiṃ na prayānti<BR>
13,008.028d@001_0090	ājyaṃ yajñaḥ sruksruvau yajñadātā<BR>
13,008.028d@001_0091	icchā patnī patniśālā havīṃṣi<BR>
13,008.028d@001_0092	idhmāḥ puroḍāśaḥ sarvadā hotṛkartā<BR>
13,008.028d@001_0093	kṛtsnaṃ viṣṇuṃ saṃvijānaṃs tam eti<BR>
13,008.028d@001_0094	yoge yoge karmaṇāṃ cābhihāre<BR>
13,008.028d@001_0095	yukte vaitāne karmaṇi brāhmaṇasya<BR>
13,008.028d@001_0096	puṣṭyartheṣu prāpnuyāt karmasiddhiṃ<BR>
13,008.028d@001_0097	dvaipāyanaḥ<BR>
13,008.028d@001_0097	śāntyartheṣu prāpnuyāt sarvaśāntim<BR>
13,008.028d@001_0098	śraddhāṃ tyāgaṃ nirvṛtiṃ cāpi pūjāṃ<BR>
13,008.028d@001_0099	satyaṃ dharmaṃ yaḥ kṛtaṃ cābhyupaiti<BR>
13,008.028d@001_0100	kāmadveṣau tyajya sarveṣu tulyaḥ<BR>
13,008.028d@001_0101	śraddhāpūtaḥ sarvayajñeṣu yogyaḥ<BR>
13,008.028d@001_0102	yasmin yajñe sarvabhūtāḥ prahṛṣṭāḥ<BR>
13,008.028d@001_0103	sarve cārambhāḥ śāstradṛṣṭāḥ pravṛttāḥ<BR>
13,008.028d@001_0104	dharmyair arthyair ye yajante dhruvaṃ te<BR>
13,008.028d@001_0105	pūtātmāno dharmam ekaṃ bhajante<BR>
13,008.028d@001_0106	ekākṣaraṃ dvyakṣaram ekam eva<BR>
13,008.028d@001_0107	sadā yajante niyatāḥ pratītāḥ<BR>
13,008.028d@001_0108	dṛṣṭvā manāg arcayitvā sma viprāḥ<BR>
13,008.028d@001_0109	satāṃ mārgaṃ taṃ dhruvaṃ saṃbhajante<BR>
13,008.028d@001_0110	pāpātmānaḥ krodharāgābhibhūtāḥ<BR>
13,008.028d@001_0111	kṛṣṇe bhaktā nāma saṃkīrtayantaḥ<BR>
13,008.028d@001_0112	pūtātmāno yajñaśīlāḥ sumedhā<BR>
13,008.028d@001_0113	yajñasyānte kīrtilokān bhajante<BR>
13,008.028d@001_0114	eko vedo brāhmaṇānāṃ babhūva<BR>
13,008.028d@001_0115	catuṣpādas traiguṇo brahmaśīrṣaḥ<BR>
13,008.028d@001_0116	pādaṃ pādaṃ brāhmaṇā vedam āhus<BR>
13,008.028d@001_0117	dvaipāyanaḥ<BR>
13,008.028d@001_0117	tretākāle taṃ ca taṃ viddhi śīrṣam<BR>
13,008.028d@001_0118	sarve vedāḥ sarvavedyāḥ saśāstrāḥ<BR>
13,008.028d@001_0119	sarve yajñāḥ sarva ijyāś ca kṛṣṇaḥ<BR>
13,008.028d@001_0120	viduḥ kṛṣṇaṃ brāhmaṇās tattvato ye<BR>
13,008.028d@001_0121	teṣāṃ rājan sarvayajñāḥ samāptāḥ<BR>
13,008.028d@001_0122	jñeyo yogī brāhmaṇair vedatattvair<BR>
13,008.028d@001_0123	āraṇyakaiḥ saiṣa kṛṣṇaḥ prabhutvāt<BR>
13,008.028d@001_0124	sarvān yajñān brāhmaṇān brahma caiva<BR>
13,008.028d@001_0125	vyāpyātiṣṭhad devadevas triloke<BR>
13,008.028d@001_0126	sa eṣa devaḥ śakram īśaṃ yajānaṃ<BR>
13,008.028d@001_0127	prītyā prāha kratuyaṣṭāram agryam<BR>
13,008.028d@001_0128	na mā śakro veda vedārthatattvād<BR>
13,008.028d@001_0129	bhakto bhaktyā śuddhabhāvapradhānaḥ<BR>
13,008.028d@001_0130	māṃ jānante brahmaśīrṣaṃ variṣṭhaṃ<BR>
13,008.028d@001_0131	viśve viśvaṃ brahmayoniṃ hy ayonim<BR>
13,008.028d@001_0132	sarvatrāhaṃ śāśvataḥ śāśvateśaḥ<BR>
13,008.028d@001_0133	kṛtsno vedo nirguṇo 'nantatejāḥ<BR>
13,008.028d@001_0134	sarve devā vāsudevaṃ yajante<BR>
13,008.028d@001_0135	tato buddhyā mārgamāṇās tanūnām<BR>
13,008.028d@001_0136	sarvān kāmān prāpnuvante viśālāṃs<BR>
13,008.028d@001_0137	trailokye 'smin kṛṣṇanāmābhidhānāt<BR>
13,008.028d@001_0138	kṛṣṇo yajñair ijyate yāyajūkaiḥ<BR>
13,008.028d@001_0139	kṛṣṇo vīrair ijyate vikramadbhiḥ<BR>
13,008.028d@001_0140	kṛṣṇo vākyair ijyate saṃmṛśānaiḥ<BR>
13,008.028d@001_0141	kṛṣṇo muktair ijyate vītamohaiḥ<BR>
13,008.028d@001_0142	vidyāvantaḥ somapā ye vipāpā<BR>
13,008.028d@001_0143	bhagavān<BR>
13,008.028d@001_0143	iṣṭvā yajñair gocaraṃ prārthayante<BR>
13,008.028d@001_0144	sarvaṃ krāntaṃ devalokaṃ viśālam<BR>
13,008.028d@001_0145	ante gatvā martyalokaṃ bhajante<BR>
13,008.028d@001_0146	evaṃ sarve tv āśramāḥ suvratā ye<BR>
13,008.028d@001_0147	māṃ jānanto yānti lokān adīnān<BR>
13,008.028d@001_0148	yāṃ yāṃ dīkṣām udvahante vipāpā<BR>
13,008.028d@001_0149	jyotir bhūtvā devalokaṃ bhajante<BR>
13,008.028d@001_0150	pūjyante māṃ pūjayantaḥ prahṛṣṭā<BR>
13,008.028d@001_0151	māṃ jānantaḥ śraddhayā vāsudevam<BR>
13,008.028d@001_0152	bhaktyā tuṣṭo 'haṃ tasya sattvaṃ prayacche<BR>
13,008.028d@001_0153	dvaipāyanaḥ<BR>
13,008.028d@001_0153	sattvaspṛṣṭo vītamoho 'yam eti<BR>
13,008.028d@001_0154	jyotīṃṣi śuklāni ca yāni loke<BR>
13,008.028d@001_0155	trayo lokā lokapālās trayī ca<BR>
13,008.028d@001_0156	trayo 'gnayaś cāhutayaś ca pañca<BR>
13,008.028d@001_0157	bhīṣmaḥ<BR>
13,008.028d@001_0157	sarve devā devakīputra eva<BR>
13,008.028d@001_0158	vyāsasyaitad vacaḥ śrutvā madrarājaḥ saharṣibhiḥ<BR>
13,008.028d@001_0159	vaiśaṃpāyanaḥ<BR>
13,008.028d@001_0159	vyāsaṃ kṛṣṇaṃ ca vidhivat prītātmā pratyapūjayat<BR>
13,008.028d@001_0160	kavipradhānas tu maharṣiputro<BR>
13,008.028d@001_0161	dvaipāyanas tad vacanaṃ niśamya<BR>
13,008.028d@001_0162	jagāma pṛthvīṃ śirasā mahātmā<BR>
13,008.028d@001_0163	namaś ca kṛṣṇāya cakāra bhīṣmaḥ<BR>
13,008.028d@001A_0000	yudhiṣṭhiraḥ<BR>
13,008.028d@001A_0001	garuḍaḥ pakṣiṇāṃ śreṣṭha iti pūrvaṃ pitāmaha<BR>
13,008.028d@001A_0002	uktas tvayā mahābāho śvetavāhaṃ praśaṃsatā<BR>
13,008.028d@001A_0003	atra kautūhalaṃ me 'sti śravaṇe jāyate matiḥ<BR>
13,008.028d@001A_0004	kathaṃ garutmān pakṣīṇāṃ śraiṣṭhyaṃ prāptaḥ paraṃtapa<BR>
13,008.028d@001A_0005	suparṇo vainateyaś ca kena śatruś ca bhoginām<BR>
13,008.028d@001A_0006	kiṃvīryaḥ kiṃbalaś cāsau vaktum arhasi bhārata<BR>
13,008.028d@001A_0006	bhīṣmaḥ<BR>
13,008.028d@001A_0007	vāsudeva mahābāho devakī suprajās tvayā<BR>
13,008.028d@001A_0008	śrutaṃ te dharmarājasya yaduharṣavivardhana<BR>
13,008.028d@001A_0009	suparṇaṃ śaṃsa ity eva mām āha kurunandanaḥ<BR>
13,008.028d@001A_0010	asya pravaktum icchāmi tvayājñapto mahādyute<BR>
13,008.028d@001A_0011	tvaṃ hi śaure mahābāho suparṇaḥ procyase purā<BR>
13,008.028d@001A_0012	anādinidhane kāle garuḍaś cāsi keśava<BR>
13,008.028d@001A_0013	tasmāt pūrvaṃ prasādya tvāṃ dharmaputrāya dhīmate<BR>
13,008.028d@001A_0014	vāsudevaḥ<BR>
13,008.028d@001A_0014	garuḍaṃ patatāṃ śreṣṭhaṃ vaktum icchāmi mādhava<BR>
13,008.028d@001A_0015	yathaiva mā bhavān veda tathā veda yudhiṣṭhiraḥ<BR>
13,008.028d@001A_0016	bhīṣmaḥ<BR>
13,008.028d@001A_0016	tathā ca garuḍo rājaṃs tathāsmai brūhi tattvataḥ<BR>
13,008.028d@001A_0017	yudhiṣṭhira mahābāho śṛṇu rājan yathātatham<BR>
13,008.028d@001A_0018	garuḍaṃ pakṣiṇāṃ śreṣṭhaṃ vainateyaṃ mahābalam<BR>
13,008.028d@001A_0019	tathā ca garuḍo rājan suparṇaś ca yathābhavat<BR>
13,008.028d@001A_0020	yathā ca bhujagān hanti tathā me bruvataḥ śṛṇu<BR>
13,008.028d@001A_0021	purāhaṃ tāta rāmeṇa jāmadagnyena dhīmatā<BR>
13,008.028d@001A_0022	kailāsaśikhare ramye mṛgān nighnan sahasraśaḥ<BR>
13,008.028d@001A_0023	tam ahaṃ tāta dṛṣṭvaiva śastrāṇy utsṛjya sarvaśaḥ<BR>
13,008.028d@001A_0024	abhivādya pūrvaṃ rāmāya vinayenopatasthivān<BR>
13,008.028d@001A_0025	tam ahaṃ kathānte varadaṃ suparṇasya balaujasī<BR>
13,008.028d@001A_0026	apṛcchaṃ sa ca māṃ prītaḥ pratyuvāca yudhiṣṭhira<BR>
13,008.028d@001A_0027	kadrūś ca vinatā cāstāṃ prajāpatisute ubhe<BR>
13,008.028d@001A_0028	te dharmeṇopayeme 'tha mārīcaḥ kaśyapaḥ prabhuḥ<BR>
13,008.028d@001A_0029	prādāt tābhyāṃ varaṃ prīto bhāryābhyāṃ sumahātapāḥ<BR>
13,008.028d@001A_0030	tatra kadrūr varaṃ vavre putrāṇāṃ daśataḥ śatam<BR>
13,008.028d@001A_0031	tulyatejaḥprabhāvānāṃ sarveṣāṃ tulyajanmanām<BR>
13,008.028d@001A_0032	vinatā tu vavre dvau putrau vīrau bharatasattama<BR>
13,008.028d@001A_0033	kadrūputrasahasreṇa tulyavegaparākramau<BR>
13,008.028d@001A_0034	sa tu tābhyāṃ varaṃ prādāt tathety uktvā mahātapāḥ<BR>
13,008.028d@001A_0035	janayām āsa tān putrāṃs tābhyām āsīd yathā purā<BR>
13,008.028d@001A_0036	kadrūḥ prajajñe tv aṇḍānāṃ tathaiva daśataḥ śatam<BR>
13,008.028d@001A_0037	aṇḍe dve vinatā caiva darśanīyatare śubhe<BR>
13,008.028d@001A_0038	tāni tv aṇḍāni tu tayoḥ kadrūvinatayor dvayoḥ<BR>
13,008.028d@001A_0039	sopasvedeṣu pātreṣu nidadhuḥ paricāriṇaḥ<BR>
13,008.028d@001A_0040	niḥsaranti tadāṇḍebhyaḥ kadrūputrā bhujaṃgamāḥ<BR>
13,008.028d@001A_0041	pañcavarṣaśate kāle dṛṣṭaśvāsabalaujasaḥ<BR>
13,008.028d@001A_0042	vinatā teṣu jāteṣu pannageṣu mahātmasu<BR>
13,008.028d@001A_0043	viputrā putrasaṃtāpād aṇḍam ekaṃ bibheda ha<BR>
13,008.028d@001A_0044	kim anena kariṣye 'ham iti vākyam abhāṣata<BR>
13,008.028d@001A_0045	na hi pañcaśate kāle purā putrau dadarśa sā<BR>
13,008.028d@001A_0046	sāpaśyadaṇḍān niṣkrāntaṃ vinā patraṃ manasvinam<BR>
13,008.028d@001A_0047	pūrvakāyopasaṃpannaṃ viyuktam itareṇa ha<BR>
13,008.028d@001A_0048	dṛṣṭvā tu taṃ tathārūpam asamagraśarīriṇam<BR>
13,008.028d@001A_0049	putraduḥkhānvitāśocat sa ca pakṣī tathā gataḥ<BR>
13,008.028d@001A_0050	abravīc ca mudā yuktaḥ paryaśrunayanas tadā<BR>
13,008.028d@001A_0051	mātaraṃ capalāsīti hato 'ham iti cāsakṛt<BR>
13,008.028d@001A_0052	na tvayā kāṅkṣitaḥ kālo yāvān evātyagāt purā<BR>
13,008.028d@001A_0053	āvāṃ bhavāva putrau te śvasanād balavattarau<BR>
13,008.028d@001A_0054	īrṣyākrodhābhibhūtatvād yo 'ham evaṃ kṛtas tvayā<BR>
13,008.028d@001A_0055	tasmāt tvam api me mātar dāsībhāvaṃ gamiṣyasi<BR>
13,008.028d@001A_0056	pañca varṣaśatāni tvaṃ spardhase vai yayā saha<BR>
13,008.028d@001A_0057	dāsī tasyā bhavitrīti sāśrupātam uvāca ha<BR>
13,008.028d@001A_0058	eṣa caiva mahābhāge balī balavatāṃ varaḥ<BR>
13,008.028d@001A_0059	bhīṣmaḥ<BR>
13,008.028d@001A_0059	mokṣayiṣyati te mātar dāsībhāvān mamānujaḥ<BR>
13,008.028d@001A_0060	vinatā putraśokārtā śāpād bhītā ca bhārata<BR>
13,008.028d@001A_0061	pratīkṣate sma taṃ kālaṃ yaḥ putroktas tadābhavat<BR>
13,008.028d@001A_0062	tato 'py atīte pañcaśate varṣāṇāṃ kālasaṃyuge<BR>
13,008.028d@001A_0063	garuḍo 'tha mahāvīryo jajñe bhujagabhug balī<BR>
13,008.028d@001A_0064	bandhurāsyaḥ śikhī patrakośaḥ kūrmanakho mahān<BR>
13,008.028d@001A_0065	raktākṣaḥ saṃhatagrīvo hrasvapādo mahāśirāḥ<BR>
13,008.028d@001A_0066	yas tv aṇḍāt sa vinirbhinno niṣkrānto bharatarṣabha<BR>
13,008.028d@001A_0067	vinatāpūrvajaḥ putraḥ so 'ruṇo dṛśyate divi<BR>
13,008.028d@001A_0068	pūrvāṃ diśam abhipretya sūryasyodayanaṃ prati<BR>
13,008.028d@001A_0069	aruṇo 'ruṇasaṃkāśo nāmnā caivāruṇaḥ smṛtaḥ<BR>
13,008.028d@001A_0070	jātamātras tu vihago garuḍaḥ pannagāśanaḥ<BR>
13,008.028d@001A_0071	vihāya mātaraṃ kṣipram agamat sarvatodiśam<BR>
13,008.028d@001A_0072	sa tathā cātivavṛdhe sarvakāmair athārcitaḥ<BR>
13,008.028d@001A_0073	pitāmahavisṛṣṭena bhojanena viśāṃ pate<BR>
13,008.028d@001A_0074	tasmiṃś ca vihage tatra yathākāmaṃ vivardhati<BR>
13,008.028d@001A_0075	kadrūś ca vinatā caiva gacchetāṃ sāgaraṃ prati<BR>
13,008.028d@001A_0076	dadṛśāte tu te yāntam uccaiḥśravasam antikāt<BR>
13,008.028d@001A_0077	snātvopavṛttaṃ tvaritaṃ pītavantaṃ ca vājinam<BR>
13,008.028d@001A_0078	tataḥ kadrūr hasanty eva vinatām idam abravīt<BR>
13,008.028d@001A_0079	vinatā<BR>
13,008.028d@001A_0079	hayasya varṇaḥ ko nv atra brūhi yas te mataḥ śubhe<BR>
13,008.028d@001A_0080	ekavarṇo hayo rājñi sarvaśveto mato mama<BR>
13,008.028d@001A_0081	kadrūḥ<BR>
13,008.028d@001A_0081	varṇaṃ vā kīdṛśaṃ tasya manyase tvaṃ manasvini<BR>
13,008.028d@001A_0082	sarvaśveto matas tubhyaṃ ya eṣa hayasattamaḥ<BR>
13,008.028d@001A_0083	vinatā<BR>
13,008.028d@001A_0083	brūhi kalyāṇi dīvyāvo varṇānyatvena bhāmini<BR>
13,008.028d@001A_0084	yady ārye dīvyasi tvaṃ me kaḥ paṇo no bhaviṣyati<BR>
13,008.028d@001A_0085	kadrūḥ<BR>
13,008.028d@001A_0085	sā taj jñātvā paṇeyaṃ vai jñātvā tu vipaṇe tvayā<BR>
13,008.028d@001A_0086	jitā dāsī bhaver me tvam ahaṃ cāpy asitekṣaṇe<BR>
13,008.028d@001A_0087	naikavarṇaikavarṇatve vinate rocate ca te<BR>
13,008.028d@001A_0088	rocate me paṇo rājñi dāsītvena na saṃśayaḥ<BR>
13,008.028d@001A_0089	bhīṣmaḥ<BR>
13,008.028d@001A_0089	satyam ātiṣṭha bhadraṃ te satye sthāsyāmi cāpy aham<BR>
13,008.028d@001A_0090	vinatā tu tathety uktvā kṛtasaṃśayanā paṇe<BR>
13,008.028d@001A_0091	kadrūr api tathety uktvā putrān idam uvāca ha<BR>
13,008.028d@001A_0092	mayā kṛtaḥ paṇaḥ putrā mitho vinatayā saha<BR>
13,008.028d@001A_0093	uccaiḥśravasi gāndharve tac chṛṇudhvaṃ bhujaṃgamāḥ<BR>
13,008.028d@001A_0094	abravaṃ naikavarṇaṃ taṃ saikavarṇam athābravīt<BR>
13,008.028d@001A_0095	jitā dāsī bhavet putrāḥ sā vāhaṃ vā na saṃśayaḥ<BR>
13,008.028d@001A_0096	ekavarṇaś ca vājī sa candrakokanadaprabhaḥ<BR>
13,008.028d@001A_0097	sāhaṃ dāsī bhaviṣyāmi jitā putrā na saṃśayaḥ<BR>
13,008.028d@001A_0098	te yūyam aśvapravaram āviśadhvam atandritāḥ<BR>
13,008.028d@001A_0099	sarpāḥ<BR>
13,008.028d@001A_0099	sarvaśvetaṃ vāladhiṣu vālā bhūtvāñjanaprabhāḥ<BR>
13,008.028d@001A_0100	nikṛtyā na jayaḥ śreyān mātaḥ satyā giraḥ śṛṇu<BR>
13,008.028d@001A_0101	āyatyāṃ ca tadātve ca na ca dharmo 'tra vidyate<BR>
13,008.028d@001A_0102	sā tvaṃ dharmād apetaṃ vai kulasyaivāhitaṃ tava<BR>
13,008.028d@001A_0103	nikṛtyā vijayaṃ mātar mā sma kārṣīḥ kathaṃ cana<BR>
13,008.028d@001A_0104	yady adharmeṇa vijayaṃ vayaṃ kāṅkṣāmahe kva cit<BR>
13,008.028d@001A_0105	tvayā nāma nivāryāḥ sma mā kurudhvam iti dhruvam<BR>
13,008.028d@001A_0106	sā tvam asmān api sato vipāpān ṛjubuddhinaḥ<BR>
13,008.028d@001A_0107	kalmaṣeṇābhisaṃyoktuṃ kāṅkṣase lobhamohitā<BR>
13,008.028d@001A_0108	te vayaṃ tvāṃ parityajya draviṣyāma diśo daśa<BR>
13,008.028d@001A_0109	yatra vākyaṃ na te mātaḥ punaḥ śroṣyāma īdṛśam<BR>
13,008.028d@001A_0110	guror apy avaliptasya kāryākāryam ajānataḥ<BR>
13,008.028d@001A_0111	kadrūḥ<BR>
13,008.028d@001A_0111	utpathaṃ pratipannasya parityāgo vidhīyate<BR>
13,008.028d@001A_0112	śṛṇomi vividhā vāco hetumatyaḥ samīritāḥ<BR>
13,008.028d@001A_0113	vakragā mannivṛttyarthaṃ tad ahaṃ vo na rocaye<BR>
13,008.028d@001A_0114	na ca tat paṇitaṃ mandāḥ śakyaṃ jetum ato 'nyathā<BR>
13,008.028d@001A_0115	jite nikṛtyā śrutvaitat kṣamaṃ kuruta putrakāḥ<BR>
13,008.028d@001A_0116	śvo 'haṃ prabhātasamaye jitā dharmeṇa putrakāḥ<BR>
13,008.028d@001A_0117	śailūṣiṇī bhaviṣyāmi vinatāyā na saṃśayaḥ<BR>
13,008.028d@001A_0118	iha cāmutra cārthāya putrān icchanti mātaraḥ<BR>
13,008.028d@001A_0119	seyam īhā vipannā me yuṣmān āsādya saṃgatām<BR>
13,008.028d@001A_0120	iha vā tārayet putraḥ pretya vā tārayet pitṝn<BR>
13,008.028d@001A_0121	nātra citraṃ bhavet kiṃ cit punātīti ca putratā<BR>
13,008.028d@001A_0122	te yūyaṃ tāraṇārthāya mama putrā manojavāḥ<BR>
13,008.028d@001A_0123	āviśadhvaṃ hayaśreṣṭhaṃ vālā bhūtvāñjanaprabhāḥ<BR>
13,008.028d@001A_0124	jānāmy adharmaṃ sakalaṃ vijitā vinatā bhavet<BR>
13,008.028d@001A_0125	nikṛtyā dāsabhāvas tu yuṣmān apy avapīḍayet<BR>
13,008.028d@001A_0126	nikṛtyā vijayo veti dāsatvaṃ vā parājaye<BR>
13,008.028d@001A_0127	ubhayaṃ niścayaṃ kṛtvā jayo vai dhārmiko varaḥ<BR>
13,008.028d@001A_0128	yady apy adharmo vijayo yuṣmān eva spṛśet punaḥ<BR>
13,008.028d@001A_0129	guror vacanam āsthāya dharmo vaḥ sa bhaviṣyati<BR>
13,008.028d@001A_0129	bhīṣmaḥ<BR>
13,008.028d@001A_0130	śrutvā tu vacanaṃ mātuḥ kruddhāyās te bhujaṃgamāḥ<BR>
13,008.028d@001A_0131	kṛcchreṇaivānvamodanta ke cid dhitvā diśo gatāḥ<BR>
13,008.028d@001A_0132	ye pratasthur diśas tatra kruddhā tān aśapad bhṛśam<BR>
13,008.028d@001A_0133	bhujaṃgamānāṃ mātāsau kadrūr vairakarī tadā<BR>
13,008.028d@001A_0133	kadrūḥ<BR>
13,008.028d@001A_0134	utpatsyati hi rājanyaḥ pāṇḍavo janamejayaḥ<BR>
13,008.028d@001A_0135	caturtho dhanvināṃ śreṣṭhāt kuntīputrād dhanaṃjayāt<BR>
13,008.028d@001A_0136	sa sarpasatram āhartā kruddhaḥ kurukulodvahaḥ<BR>
13,008.028d@001A_0137	tasmin satre 'gninā yuṣmān pañcatvam upaneṣyati<BR>
13,008.028d@001A_0138	evaṃ kruddhāśapan mātā pannagān dharmacāriṇaḥ<BR>
13,008.028d@001A_0139	guroḥ parityāgakṛtaṃ naitad anyad bhaviṣyati<BR>
13,008.028d@001A_0140	evaṃ śaptā diśaḥ prāptāḥ pannagā dharmacāriṇaḥ<BR>
13,008.028d@001A_0141	vihāya mātaraṃ kruddhā gatā vairakarīṃ tadā<BR>
13,008.028d@001A_0142	tatra ye vṛjinaṃ tasyā anāpannā bhujaṃgamāḥ<BR>
13,008.028d@001A_0143	te tasya vājino vālā babhūvur asitaprabhāḥ<BR>
13,008.028d@001A_0144	tān dṛṣṭvā vāladhisthāṃś ca putrān kadrūr athābravīt<BR>
13,008.028d@001A_0145	vinatām atha saṃhṛṣṭā hayo 'sau dṛśyatām iti<BR>
13,008.028d@001A_0146	ekavarṇo na vā bhadre paṇo nau suvyavasthitaḥ<BR>
13,008.028d@001A_0147	udakād uttarantaṃ taṃ hayaṃ caiva ca bhāminī<BR>
13,008.028d@001A_0148	sā tv avakramatir devī vinatā jihmagābhinīm<BR>
13,008.028d@001A_0149	abravīd bhaginīṃ kiṃ cid vihasantīva bhārata<BR>
13,008.028d@001A_0150	hanta paśyāva gacchāvaḥ sukṛto nau paṇaḥ śubhe<BR>
13,008.028d@001A_0151	dāsī vā te bhaviṣyāmi tvaṃ vā dāsī bhaviṣyasi<BR>
13,008.028d@001A_0152	evaṃ sthiraṃ paṇaṃ kṛtvā hayaṃ te tu dadarśatuḥ<BR>
13,008.028d@001A_0153	kṛtvā sākṣiṇam ātmānaṃ bhaginyau kurusattama<BR>
13,008.028d@001A_0154	sā dṛṣṭvaiva hayaṃ mandaṃ vinatā śokakarśitā<BR>
13,008.028d@001A_0155	śvetaṃ candrāṃśuvālaṃ taṃ kālavālaṃ manojavam<BR>
13,008.028d@001A_0156	tatra sā vrīlitā vākyaṃ vinatā sāśrubindukā<BR>
13,008.028d@001A_0157	uvāca kālavālo 'yaṃ turago vijitaṃ tvayā<BR>
13,008.028d@001A_0158	dāsī māṃ preṣayasvārye yathākāmavaśāṃ śubhe<BR>
13,008.028d@001A_0159	bhīṣmaḥ<BR>
13,008.028d@001A_0159	dāsyaś ca kāmakārā hi bhartṝṇāṃ nātra saṃśayaḥ<BR>
13,008.028d@001A_0160	tataḥ kadrūr hasantīva vinatāṃ dharmacāriṇīm<BR>
13,008.028d@001A_0161	dāsīvat preṣayām āsa sā ca sarvaṃ cakāra tat<BR>
13,008.028d@001A_0162	na vivarṇā na saṃkṣubdhā na ca kruddhā na duḥkhitā<BR>
13,008.028d@001A_0163	preṣyakarma cakārāsyā vinatā kamalekṣaṇā<BR>
13,008.028d@001A_0164	imā diśaś catasro 'syāḥ preṣyabhāvena vartitāḥ<BR>
13,008.028d@001A_0165	atha sma vainateyaṃ vai baladarpau samīyatuḥ<BR>
13,008.028d@001A_0166	taṃ darpavaśam āpannaṃ paridhāvantam antikāt<BR>
13,008.028d@001A_0167	dadarśa nārado rājan devarṣir darpasaṃyutam<BR>
13,008.028d@001A_0168	tam abravīc ca devarṣir nāradaḥ prahasann iva<BR>
13,008.028d@001A_0169	kiṃ darpavaśam āpanno na vai paśyasi mātaram<BR>
13,008.028d@001A_0170	balena dṛptaḥ satatam ahaṃmānakṛtaḥ sadā<BR>
13,008.028d@001A_0171	dāsīṃ pannagarājasya mātur antargṛhe satīm<BR>
13,008.028d@001A_0172	tam abravīd vainateyaḥ karma kiṃ tan mahāmune<BR>
13,008.028d@001A_0173	janayitrī mayi sute jātā dāsī tapasvinī<BR>
13,008.028d@001A_0174	athābravīd ṛṣir vākyaṃ dīvyatī vijitā khaga<BR>
13,008.028d@001A_0175	garuḍaḥ<BR>
13,008.028d@001A_0175	nikṛtyā pannagendrasya mātrā putraiḥ purā saha<BR>
13,008.028d@001A_0176	kathaṃ jitā nikṛtyā sā bhagavañ jananī mama<BR>
13,008.028d@001A_0177	brūhi tan me yathāvṛttaṃ śrutvā vetsye tataḥ param<BR>
13,008.028d@001A_0178	tatas tasya yathāvṛttaṃ sarvaṃ tan nāradas tadā<BR>
13,008.028d@001A_0179	ācakhyau bharataśreṣṭha yathāvṛttaṃ patatriṇaḥ<BR>
13,008.028d@001A_0180	tac chrutvā vainateyasya kopo hṛdi samāviśat<BR>
13,008.028d@001A_0181	jagarhe pannagān sarvān mātrā saha paraṃtapa<BR>
13,008.028d@001A_0182	tatas tu roṣād duḥkhāc ca tūrṇam utpatya pakṣirāṭ<BR>
13,008.028d@001A_0183	jagāma yatra mātāsya kṛcchre mahati vartate<BR>
13,008.028d@001A_0184	tatrāpaśyat tato dīnāṃ jaṭilāṃ malināṃ kṛśām<BR>
13,008.028d@001A_0185	toyadena praticchannāṃ sūryābhām iva mātaram<BR>
13,008.028d@001A_0186	tasya duḥkhāc ca roṣāc ca netrābhyām aśru cāsravat<BR>
13,008.028d@001A_0187	pravṛttiṃ ca nivṛttiṃ ca pauruṣe pratitasthuṣaḥ<BR>
13,008.028d@001A_0188	anuktvā mātaraṃ kiṃ cit patatrivarapuṃgavaḥ<BR>
13,008.028d@001A_0189	kadrūm eva sa dharmātmā vacanaṃ pratyabhāṣata<BR>
13,008.028d@001A_0190	yadi dharmeṇa me mātā jitā yady apy adharmataḥ<BR>
13,008.028d@001A_0191	jyeṣṭhā tvam asi me mātā dharmaḥ sarvaḥ sa me mataḥ<BR>
13,008.028d@001A_0192	iyaṃ tu me syāt kṛpaṇā mayi putre 'mba duḥkhitā<BR>
13,008.028d@001A_0193	anujānīhi tāṃ sādhu matkṛte dharmadarśinī<BR>
13,008.028d@001A_0194	kadrūḥ śrutvāsya tad vākyaṃ vainateyasya dhīmataḥ<BR>
13,008.028d@001A_0195	uvāca vākyaṃ duṣprajñā parītā duḥkhamūrchitā<BR>
13,008.028d@001A_0196	nāhaṃ tava na te mātur vainateya kathaṃ cana<BR>
13,008.028d@001A_0197	kuryāṃ priyam aniṣṭātmā māṃ bravīṣi khaga dvija<BR>
13,008.028d@001A_0198	tāṃ tadā bruvatīṃ vākyam aniṣṭāṃ krūrabhāṣiṇīm<BR>
13,008.028d@001A_0199	dāruṇāṃ sūnṛtābhis tām anunetuṃ pracakrame<BR>
13,008.028d@001A_0199	garuḍaḥ<BR>
13,008.028d@001A_0200	jyeṣṭhā tvam asi kalyāṇi mātur me bhāmini priyā<BR>
13,008.028d@001A_0201	kadrūḥ<BR>
13,008.028d@001A_0201	sodaryā mama cāsi tvaṃ jyeṣṭhā mātā na saṃśayaḥ<BR>
13,008.028d@001A_0202	vihaṃgama yathākāmaṃ gaccha kāmagama dvija<BR>
13,008.028d@001A_0203	sūnṛtābhis tvayā mātā nādāsī śakyam aṇḍaja<BR>
13,008.028d@001A_0204	amṛtaṃ yady āhares tvaṃ vihaṃga jananīṃ tava<BR>
13,008.028d@001A_0205	bhīṣmaḥ<BR>
13,008.028d@001A_0205	adāsīṃ mama paśyemāṃ vainateya na saṃśayaḥ<BR>
13,008.028d@001A_0206	tathety uktvā tu vihagaḥ pratijñāya mahādyutiḥ<BR>
13,008.028d@001A_0207	amṛtāharaṇe vācaṃ tataḥ pitaram abravīt<BR>
13,008.028d@001A_0208	kāmaṃ vai sūnṛtā vāco visṛjya ca muhur muhuḥ<BR>
13,008.028d@001A_0209	yac cāpy anujñāṃ mātur vai na ca sā hy anumanyate<BR>
13,008.028d@001A_0210	sā mā bahuvidhā vāco vajrakalpā visṛjya vai<BR>
13,008.028d@001A_0211	bhagavan vinatā dāsī mama mātā mahādyute<BR>
13,008.028d@001A_0212	kadrūḥ preṣayate caiva dāsīyam iti cābravīt<BR>
13,008.028d@001A_0213	āharāmṛtam ity eva mokṣyate vinatā tataḥ<BR>
13,008.028d@001A_0214	so 'haṃ mātur vimokṣārtham āhariṣya iti bruvan<BR>
13,008.028d@001A_0215	kaśyapaḥ<BR>
13,008.028d@001A_0215	amṛtaṃ prārthitas tūrṇam āhartuṃ pratinandya vai<BR>
13,008.028d@001A_0216	amṛtaṃ tāta duṣprāpaṃ devair api kutas tvayā<BR>
13,008.028d@001A_0217	rakṣyate hi bhṛśaṃ putra rakṣibhis tan nibodha me<BR>
13,008.028d@001A_0218	guptam adbhir bhṛśaṃ sādhu sarvataḥ parivāritam<BR>
13,008.028d@001A_0219	anantaram atho guptaṃ jvalatā jātavedasā<BR>
13,008.028d@001A_0220	tataḥ śatasahasrāṇi prayutāny arbudāni ca<BR>
13,008.028d@001A_0221	rakṣanty amṛtam atyarthaṃ kiṃkarā nāma rākṣasāḥ<BR>
13,008.028d@001A_0222	teṣāṃ śaktyṛṣṭiśūlāṃś ca śataghnyaḥ paṭṭasās tathā<BR>
13,008.028d@001A_0223	āyudhā rakṣiṇāṃ tāta vajrakalpāḥ śilās tathā<BR>
13,008.028d@001A_0224	tato jālena mahatā avanaddhaṃ samantataḥ<BR>
13,008.028d@001A_0225	ayasmayena vai tāta vṛtrahantuḥ sma śāsanāt<BR>
13,008.028d@001A_0226	tat tvam evaṃvidhaṃ tāta kathaṃ prārthayase 'mṛtam<BR>
13,008.028d@001A_0227	surakṣitaṃ vajrabhṛtā vainateya vihaṃgama<BR>
13,008.028d@001A_0228	indreṇa devair nāgaiś ca khaḍgair girijalādibhiḥ<BR>
13,008.028d@001A_0228	garuḍaḥ<BR>
13,008.028d@001A_0229	putragṛddhyā bravīṣy etac chṛṇu tāta viniścayam<BR>
13,008.028d@001A_0230	balavān upāyavān asmi bhūyaḥ kiṃ karavāṇi te<BR>
13,008.028d@001A_0231	tam abravīt pitā hṛṣṭaḥ prahasan vai punaḥ punaḥ<BR>
13,008.028d@001A_0232	yadi tau bhakṣayes tāta krūrau kacchapavāraṇau<BR>
13,008.028d@001A_0233	tathā balam ameyaṃ te bhavitā tan na saṃśayaḥ<BR>
13,008.028d@001A_0234	garuḍaḥ<BR>
13,008.028d@001A_0234	amṛtasyaiva cāhartā bhaviṣyasi na saṃśayaḥ<BR>
13,008.028d@001A_0235	kva tau krūrau mahābhāga vartete hastikacchapau<BR>
13,008.028d@001A_0236	bhakṣayiṣyāmy ahaṃ tāta balasyāpyāyanaṃ prati<BR>
13,008.028d@001A_0236	kaśyapaḥ<BR>
13,008.028d@001A_0237	parvato vai samudrānte nabhaḥ stabdhveha tiṣṭhati<BR>
13,008.028d@001A_0238	urago nāma duṣprāpaḥ purā devagaṇair api<BR>
13,008.028d@001A_0239	gorutāni sa vistīrṇaḥ puṣpitadrumasānumān<BR>
13,008.028d@001A_0240	tatra panthāḥ kṛtas tāta kuñjareṇa balīyasā<BR>
13,008.028d@001A_0241	gorutāny ucchrayas tasya nava sapta ca putraka<BR>
13,008.028d@001A_0242	gacchatāgacchatā caiva kṣapitaḥ sa mahāgiriḥ<BR>
13,008.028d@001A_0243	tāvān bhūmisamas tāta kṛtaḥ panthāḥ samutthitaḥ<BR>
13,008.028d@001A_0244	tena gatvā sa mātaṃgaḥ pipāsur yuddham icchati<BR>
13,008.028d@001A_0245	tam atītya tu śailendraṃ hradaḥ kokanadāyutaḥ<BR>
13,008.028d@001A_0246	kanaketi ca vikhyātas tatra kūrmo mahābalaḥ<BR>
13,008.028d@001A_0247	gorutāni sa vistīrṇaḥ kacchapaḥ kuñjaraś ca saḥ<BR>
13,008.028d@001A_0248	āyāmataś cāpi samau tejobalasamanvitau<BR>
13,008.028d@001A_0249	punarāvṛttim āpannau tāv etau madhukaiṭabhau<BR>
13,008.028d@001A_0250	janmāntare vipramūḍhau parasparavadhaiṣiṇau<BR>
13,008.028d@001A_0251	yadā sa nāgo vrajati pipāsus taṃ jalāśayam<BR>
13,008.028d@001A_0252	tadainaṃ kacchapo roṣāt pratiyāti mahābalaḥ<BR>
13,008.028d@001A_0253	nakhaiś ca daśanaiś cāpi nimajyonmajya cāsakṛt<BR>
13,008.028d@001A_0254	virarādāgrahastena kuñjaraṃ taṃ jalecaraḥ<BR>
13,008.028d@001A_0255	nāgarāḍ api toyārthī pipāsuś caraṇair api<BR>
13,008.028d@001A_0256	agrahastena dantābhyāṃ nivārayati vārijam<BR>
13,008.028d@001A_0257	sa tu toyād anuttiṣṭhan vārijo gajayūthapam<BR>
13,008.028d@001A_0258	nakhaiś ca daśanaiś caiva dviradaṃ pratiṣedhati<BR>
13,008.028d@001A_0259	nivārito gajaśreṣṭhaḥ punar gacchati svaṃ vanam<BR>
13,008.028d@001A_0260	pipāsuḥ klinnahastāgro rudhireṇa samukṣitaḥ<BR>
13,008.028d@001A_0261	tau gaccha sahitau putra yadi śaknoṣi bhakṣaya<BR>
13,008.028d@001A_0262	na tau pṛthak tvayā śakyāv apramattau bale sthitau<BR>
13,008.028d@001A_0262	garuḍaḥ<BR>
13,008.028d@001A_0263	kathaṃ tau bhagavañ śakyau mayā vāraṇakacchapau<BR>
13,008.028d@001A_0264	kaśyapaḥ<BR>
13,008.028d@001A_0264	yugapad grahītuṃ tan me tvam upāyaṃ vaktum arhasi<BR>
13,008.028d@001A_0265	yoddhukāme gaje tasmin muhūrtaṃ sa jalecaraḥ<BR>
13,008.028d@001A_0266	uttiṣṭhati jalāt tūrṇaṃ yoddhukāmaḥ punaḥ punaḥ<BR>
13,008.028d@001A_0267	jalajaṃ nirjalaṃ tāta pramattaṃ caiva vāraṇam<BR>
13,008.028d@001A_0268	bhīṣmaḥ<BR>
13,008.028d@001A_0268	grahīṣyasi pataṃgeśa nānyo yogo 'tra vidyate<BR>
13,008.028d@001A_0269	ity evam ukto vihagas tad gatvā vanam uttamam<BR>
13,008.028d@001A_0270	dadarśa vāraṇendraṃ taṃ meghācalasamaprabham<BR>
13,008.028d@001A_0271	tāṃ sa nāgo girer vīthiṃ saṃprāpta iva bhārata<BR>
13,008.028d@001A_0272	sa taṃ dṛṣṭvā mahābhāgaḥ saṃprahṛṣṭatanūruhaḥ<BR>
13,008.028d@001A_0273	bibhakṣayiṣato rājan dāruṇasya mahātmanaḥ<BR>
13,008.028d@001A_0274	mātaṃgaṃ kacchapaṃ caiva praharṣaḥ sumahān abhūt<BR>
13,008.028d@001A_0275	atha vegena mahatā khecaraḥ sa mahābalaḥ<BR>
13,008.028d@001A_0276	saṃkucya sarvagātrāṇi kṛcchreṇaivānvapadyata<BR>
13,008.028d@001A_0277	tathā gatvā tam adhvānaṃ vāraṇapravaro balī<BR>
13,008.028d@001A_0278	niśaśvāsa mahāśvāsaṃ śramād viśramaṇāya ca<BR>
13,008.028d@001A_0279	tasya niḥśvāsavātena madagandhena caiva ha<BR>
13,008.028d@001A_0280	udatiṣṭhan mahākūrmo vāraṇapratiṣedhakaḥ<BR>
13,008.028d@001A_0281	tayoḥ sutumulaṃ yuddhaṃ dadarśa patageśvaraḥ<BR>
13,008.028d@001A_0282	kacchapendradviradayor indraprahrādayor iva<BR>
13,008.028d@001A_0283	spṛśantam agrahastena toyaṃ vāraṇayūthapam<BR>
13,008.028d@001A_0284	dantair nakhaiś ca jalajo vārayām āsa bhārata<BR>
13,008.028d@001A_0285	jalajaṃ vāraṇo 'py evaṃ caraṇaiḥ puṣkareṇa ca<BR>
13,008.028d@001A_0286	pratyaṣedhan nimajjantam unmajjantaṃ tathaiva ca<BR>
13,008.028d@001A_0287	muhūrtam abhavad yuddhaṃ tayor bhīmapradarśanam<BR>
13,008.028d@001A_0288	atha tasmāj jalād rājan kacchapaḥ sthalam āsthitaḥ<BR>
13,008.028d@001A_0289	sa tu nāgaḥ prabhagno 'pi pipāsur na nyavartata<BR>
13,008.028d@001A_0290	toyagṛdhnuḥ śanais tarṣād apāsarpata pṛṣṭhataḥ<BR>
13,008.028d@001A_0291	taṃ dṛṣṭvā jalajaṃ tūrṇam apasarpantam āhavāt<BR>
13,008.028d@001A_0292	abhidudrāva vegena vajrapāṇir ivāsuram<BR>
13,008.028d@001A_0293	taṃ roṣāt sthalam uttīrṇam asaṃprāptaṃ gajottamam<BR>
13,008.028d@001A_0294	ubhāv eva samastau tu jagrāha vinatāsutaḥ<BR>
13,008.028d@001A_0295	caraṇena tu savyena jagrāha sa gajottamam<BR>
13,008.028d@001A_0296	praspandamānaṃ balavān dakṣiṇena tu kacchapam<BR>
13,008.028d@001A_0297	utpapāta tatas tūrṇaṃ pannagendraniṣūdanaḥ<BR>
13,008.028d@001A_0298	divaṃ khaṃ ca samāvṛtya pakṣābhyām aparājitaḥ<BR>
13,008.028d@001A_0299	tena cotpatatā tūrṇaṃ saṃgṛhītau nakhair bhṛśam<BR>
13,008.028d@001A_0300	vajragarbhaiḥ suniśitaiḥ prāṇāṃs tūrṇaṃ mumocatuḥ<BR>
13,008.028d@001A_0301	tau gṛhya balavāṃs tūrṇaṃ srastapādaśirodharau<BR>
13,008.028d@001A_0302	vivalgann iva khe krīḍan khecaro 'bhijagāma ha<BR>
13,008.028d@001A_0303	attukāmas tato vīraḥ pṛthivyāṃ pṛthivīpate<BR>
13,008.028d@001A_0304	niraikṣata na cāpaśyad drumaṃ paryāptam āsitum<BR>
13,008.028d@001A_0305	naimiṣaṃ tv atha saṃprāpya devāraṇyaṃ mahādyutiḥ<BR>
13,008.028d@001A_0306	apaśyata drumaṃ kaṃ cic chākhāskandhasamāvṛtam<BR>
13,008.028d@001A_0307	himavacchikharaprakhyaṃ yojanadvayam ucchritam<BR>
13,008.028d@001A_0308	pariṇāhena rājendra nalvamātraṃ samantataḥ<BR>
13,008.028d@001A_0309	tasya śākhābhavat kā cid āyatā pañcayojanam<BR>
13,008.028d@001A_0310	dṛḍhamūlā dṛḍhaskandhā vajrapatrasamācitā<BR>
13,008.028d@001A_0311	tatropaviṣṭaḥ sahasā vainateyo nigṛhya tau<BR>
13,008.028d@001A_0312	attukāmas tataḥ śākhāṃ tasya vegād avāpatat<BR>
13,008.028d@001A_0313	tāṃ patantīm abhiprekṣya prekṣya carṣigaṇān atha<BR>
13,008.028d@001A_0314	āsīnān vasubhiḥ sārdhaṃ satreṇa jagatīpate<BR>
13,008.028d@001A_0315	vaikhānasān nāma yatīn vālakhilyagaṇān api<BR>
13,008.028d@001A_0316	tasya bhīr āviśat tatra patagendrasya bhārata<BR>
13,008.028d@001A_0317	tān dṛṣṭvā sa yatīṃs tatra samāsīnān suraiḥ saha<BR>
13,008.028d@001A_0318	tuṇḍena gṛhya tāṃ śākhām utpapāta khageśvaraḥ<BR>
13,008.028d@001A_0319	tau ca pakṣī bhujaṃgāśo vyomni krīḍann ivāvrajat<BR>
13,008.028d@001A_0320	taṃ dṛṣṭvā gurusaṃbhāraṃ pragṛhyotpatitaṃ khagam<BR>
13,008.028d@001A_0321	ṛṣayas te 'bruvan sarve garuḍo 'yam iti sma ha<BR>
13,008.028d@001A_0322	na tv anyaḥ kṣamate kaś cid yathāyaṃ vīryavān khagaḥ<BR>
13,008.028d@001A_0323	asau gacchati dharmātmā gurubhārasamanvitaḥ<BR>
13,008.028d@001A_0324	ayaṃ krīḍann ivākāśe tasmād garuḍa eva saḥ<BR>
13,008.028d@001A_0325	evaṃ te samayaṃ sarve vasavaś ca divaukasaḥ<BR>
13,008.028d@001A_0326	akārṣuḥ pakṣirājasya garuḍety eva nāma ha<BR>
13,008.028d@001A_0327	sa pakṣī pṛthivīṃ sarvāṃ paridhāvaṃs tatas tataḥ<BR>
13,008.028d@001A_0328	mumukṣuḥ śākhinaḥ śākhāṃ na sma deśam apaśyata<BR>
13,008.028d@001A_0329	sa vācam aśṛṇod divyām upary upari jalpataḥ<BR>
13,008.028d@001A_0330	devadūtasya vispaṣṭam ābhāṣya garuḍeti ca<BR>
13,008.028d@001A_0331	vainateya kuvindeṣu samudrānte mahābala<BR>
13,008.028d@001A_0332	pātyatāṃ śākhinaḥ śākhā na hi te dharmaniścayaḥ<BR>
13,008.028d@001A_0333	tac chrutvā garuḍas tūrṇaṃ jagāma lavaṇāmbhasaḥ<BR>
13,008.028d@001A_0334	uddeśaṃ yatra te mandāḥ kuvindāḥ pāpakarmiṇaḥ<BR>
13,008.028d@001A_0335	tato gatvā tataḥ śākhāṃ mumoca patatāṃ varaḥ<BR>
13,008.028d@001A_0336	tayā hatā janapadās tadā ṣaṭtriṃśato nṛpa<BR>
13,008.028d@001A_0337	sa deśo rājaśārdūla khyātaḥ paramadāruṇaḥ<BR>
13,008.028d@001A_0338	bhīṣmaḥ<BR>
13,008.028d@001A_0338	śākhāpataga ity eva kuvindānāṃ durātmanām<BR>
13,008.028d@001A_0339	hatvā taṃ pakṣiśārdūlaḥ kuvindānāṃ janavrajam<BR>
13,008.028d@001A_0340	upopaviśya śailāgre bhakṣayām āsa tāv ubhau<BR>
13,008.028d@001A_0341	vāraṇaṃ kacchapaṃ caiva saṃhṛṣṭaḥ sa patatrirāṭ<BR>
13,008.028d@001A_0342	tayoḥ sa rudhiraṃ pītvā medasī ca paraṃtapa<BR>
13,008.028d@001A_0343	saṃhṛṣṭaḥ patatāṃ śreṣṭho labdhvā balam anuttamam<BR>
13,008.028d@001A_0344	jagāma devarājasya bhavanaṃ pannagāśanaḥ<BR>
13,008.028d@001A_0345	taṃ praṇamya mahātmānaṃ pāvakaṃ visphuliṅginam<BR>
13,008.028d@001A_0346	rātriṃdivaṃ prajvalitaṃ rakṣārtham amṛtasya ha<BR>
13,008.028d@001A_0347	taṃ dṛṣṭvā vihagendrasya bhayaṃ tīvram athāviśat<BR>
13,008.028d@001A_0348	na tu toyān na rakṣobhyo bhayam asyopapadyate<BR>
13,008.028d@001A_0349	pakṣitvam ātmano dṛṣṭvā jvalantaṃ ca hutāśanam<BR>
13,008.028d@001A_0350	pitāmaham atho gatvā dadarśa bhujagāśanaḥ<BR>
13,008.028d@001A_0351	taṃ praṇamya mahātmānaṃ garuḍaḥ prayatāñjaliḥ<BR>
13,008.028d@001A_0352	provāca tad asaṃdigdhaṃ vacanaṃ patageśvaraḥ<BR>
13,008.028d@001A_0353	udyataṃ gurukṛtye māṃ bhagavan dharmaniścitam<BR>
13,008.028d@001A_0354	vimokṣaṇārthaṃ mātur hi dāsabhāvād aninditam<BR>
13,008.028d@001A_0355	kadrūsakāśam amṛtaṃ mayā hartavyam īśvara<BR>
13,008.028d@001A_0356	tadā me jananī deva dāsabhāvāt pramokṣyate<BR>
13,008.028d@001A_0357	tatrāmṛtaṃ prajvalito nityam īśvara rakṣati<BR>
13,008.028d@001A_0358	hiraṇyaretā bhagavān pākaśāsanaśāsanāt<BR>
13,008.028d@001A_0359	tatra me devadeveśa bhayaṃ tīvram athāviśat<BR>
13,008.028d@001A_0360	jvalantaṃ pāvakaṃ dṛṣṭvā pakṣitvaṃ cātmanaḥ prabho<BR>
13,008.028d@001A_0361	samatikramituṃ śakyaḥ kathaṃ syāt pāvako mayā<BR>
13,008.028d@001A_0362	tasyābhyupāyaṃ varada vaktum īśo 'si me prabho<BR>
13,008.028d@001A_0363	tam abravīn mahābhāga tapyamānaṃ vihaṃgamam<BR>
13,008.028d@001A_0364	agneḥ saṃśamanopāyam utsmayan sa punaḥ punaḥ<BR>
13,008.028d@001A_0365	payasā śāmyate vatsa sarpiṣā ca hutāśanaḥ<BR>
13,008.028d@001A_0366	śarīrastho 'pi bhūtānāṃ kiṃ punaḥ prajvalan bhuvi<BR>
13,008.028d@001A_0367	navanītaṃ payo vāpi pāvake tvaṃ samādadheḥ<BR>
13,008.028d@001A_0368	bhīṣmaḥ<BR>
13,008.028d@001A_0368	tato gaccha yathākāmaṃ na tvā dhakṣyati pāvakaḥ<BR>
13,008.028d@001A_0369	pitāmahavacaḥ śrutvā garuḍaḥ patatāṃ varaḥ<BR>
13,008.028d@001A_0370	jagāma gokulaṃ kiṃ cin navanītajihīrṣayā<BR>
13,008.028d@001A_0371	navanītaṃ tathāpaśyan mathitaṃ kalaśe sthitam<BR>
13,008.028d@001A_0372	tad ādāya tato 'gacchad yatas tad rakṣyate 'mṛtam<BR>
13,008.028d@001A_0373	sa tatra gatvā patagas tiryak toyaṃ mahābalaḥ<BR>
13,008.028d@001A_0374	hutāśanam apakramya navanītam apātayat<BR>
13,008.028d@001A_0375	so 'rciṣmān mandavego 'bhūt sarpiṣā tena tarpitaḥ<BR>
13,008.028d@001A_0376	dhūmaketur na jajvāla dhūmam eva sasarja ha<BR>
13,008.028d@001A_0377	tam atītyāśu garuḍo hṛṣṭātmā jātavedasam<BR>
13,008.028d@001A_0378	rakṣāṃsi samatikrāmat pakṣavātena pātayan<BR>
13,008.028d@001A_0379	te patanti śirobhiś ca jānubhiś caraṇais tathā<BR>
13,008.028d@001A_0380	utsṛjya śastrāvaraṇaṃ pakṣipakṣasamāhatāḥ<BR>
13,008.028d@001A_0381	utplutya cāvṛtān nāgān hatvā cakraṃ vyatītya ca<BR>
13,008.028d@001A_0382	arāntareṇa śirasā bhittvā jālaṃ samādravat<BR>
13,008.028d@001A_0383	sa bhittvā śirasā jālaṃ vajravegasamo balī<BR>
13,008.028d@001A_0384	ujjahāra tataḥ śīghram amṛtaṃ bhujagāśanaḥ<BR>
13,008.028d@001A_0385	tad ādāyādravac chīghraṃ garuḍaḥ śvasano yathā<BR>
13,008.028d@001A_0386	atha saṃnāham akarod vṛtrahā vibudhaiḥ saha<BR>
13,008.028d@001A_0387	tato mātalisaṃyuktaṃ haribhiḥ svarṇamālibhiḥ<BR>
13,008.028d@001A_0388	āruroha rathaṃ śīghraṃ sūryāgnisamatejasam<BR>
13,008.028d@001A_0389	so 'bhyadravat pakṣirājaṃ vṛtrahā pākaśāsanaḥ<BR>
13,008.028d@001A_0390	udyamya niśitaṃ vajraṃ vajrahasto mahābalaḥ<BR>
13,008.028d@001A_0391	tathaiva garuḍo rājan vajrahastaṃ samādravat<BR>
13,008.028d@001A_0392	tato vai mātaliṃ prāha śīghraṃ vāhaya vājinaḥ<BR>
13,008.028d@001A_0393	atha divyaṃ mahāghoraṃ garuḍāya sasarja ha<BR>
13,008.028d@001A_0394	vajraṃ sahasranayanas tigmavegaparākramaḥ<BR>
13,008.028d@001A_0395	utsisṛkṣantam ājñāya vajraṃ vai tridaśeśvaram<BR>
13,008.028d@001A_0396	tūrṇaṃ vegataro bhūtvā jagāma patatāṃ varaḥ<BR>
13,008.028d@001A_0397	pitāmahanisargeṇa jñātvā labdhavaraḥ khagaḥ<BR>
13,008.028d@001A_0398	āyudhānāṃ varaṃ vajram atha śakram uvāca ha<BR>
13,008.028d@001A_0399	vṛtrahann eṣa vajras te varo labdhaḥ pitāmahāt<BR>
13,008.028d@001A_0400	ataḥ saṃmānam ākāṅkṣan muñcāmy ekaṃ tanūruham<BR>
13,008.028d@001A_0401	etenāyudharājena yadi śakto 'si vṛtrahan<BR>
13,008.028d@001A_0402	hanyās tvaṃ parayā śaktyā gacchāmy aham anāmayaḥ<BR>
13,008.028d@001A_0403	tat tu tūrṇaṃ tadā vajraṃ svena vegena bhārata<BR>
13,008.028d@001A_0404	jaghāna parayā śaktyā na cainam adahad bhṛśam<BR>
13,008.028d@001A_0405	tato devarṣayo rājan gacchanto vai vihāyasā<BR>
13,008.028d@001A_0406	dṛṣṭvā vajraṃ viṣaktaṃ taṃ pakṣiparṇe 'bruvan vacaḥ<BR>
13,008.028d@001A_0407	suparṇaḥ pakṣigaruḍo yasya parṇe varāyudham<BR>
13,008.028d@001A_0408	viṣaktaṃ devarājasya vṛtrahantuḥ sanātanam<BR>
13,008.028d@001A_0409	evaṃ suparṇo vihago vainateyaḥ pratāpavān<BR>
13,008.028d@001A_0410	ṛṣayas taṃ vijānanti cāgneyaṃ vaiṣṇavaṃ punaḥ<BR>
13,008.028d@001A_0411	vedābhiṣṭutam atyantaṃ svargamārgaphalapradam<BR>
13,008.028d@001A_0412	tanu parṇaṃ suparṇasya jagṛhur barhiṇas tathā<BR>
13,008.028d@001A_0413	bhīṣmaḥ<BR>
13,008.028d@001A_0413	mayūrā vismitāḥ sarve ādravanti sma vajriṇam<BR>
13,008.028d@001A_0414	tato vajraṃ sahasrākṣo dṛṣṭvā saktaṃ varāyudham<BR>
13,008.028d@001A_0415	ṛṣīṃś ca dṛṣṭvā sahasā suparṇam idam abravīt<BR>
13,008.028d@001A_0416	na te suparṇa paśyāmi prabhāvaṃ tena yodhaye<BR>
13,008.028d@001A_0417	ity ukte na mayā rakṣā śakyā kartum ato 'nyathā<BR>
13,008.028d@001A_0418	idaṃ vajraṃ mayā sārdhaṃ nivṛttaṃ hi yathāgatam<BR>
13,008.028d@001A_0419	tataḥ sahasranayane nivṛtte garuḍas tathā<BR>
13,008.028d@001A_0420	garuḍaḥ<BR>
13,008.028d@001A_0420	kadrūm abhyāgamat tūrṇam amṛtaṃ gṛhya bhārata<BR>
13,008.028d@001A_0421	tadāhṛtaṃ mayā śīghram amṛtaṃ jananīkṛte<BR>
13,008.028d@001A_0422	kadrūḥ<BR>
13,008.028d@001A_0422	adāsī sā bhavatv adya vinatā dharmacāriṇī<BR>
13,008.028d@001A_0423	svāgataṃ svāhṛtaṃ cedam amṛtaṃ vinatātmaja<BR>
13,008.028d@001A_0424	adāsī jananī te 'dya putra kāmavaśā śubhā<BR>
13,008.028d@001A_0425	evam ukte tadā sā ca saṃprāptā vinatā gṛham<BR>
13,008.028d@001A_0426	upanīya yathānyāyaṃ vihago balināṃ varaḥ<BR>
13,008.028d@001A_0427	smṛtvā nikṛtyā vijayaṃ mātuḥ saṃpratipadyata<BR>
13,008.028d@001A_0428	vadhaṃ ca bhujagendrāṇāṃ ye vālās tasya vājinaḥ<BR>
13,008.028d@001A_0429	babhūvur asitaprakhyā nikṛtyā vai jitaṃ tvayā<BR>
13,008.028d@001A_0430	tām uvāca tato nyāyaṃ vihago balināṃ varaḥ<BR>
13,008.028d@001A_0431	ujjahārāmṛtaṃ tūrṇam utpapāta ca raṃhasā<BR>
13,008.028d@001A_0432	tad gṛhītvāmṛtaṃ tūrṇaṃ prayāntam aparājitam<BR>
13,008.028d@001A_0433	kadrūr bhujaṃgajananī suparṇam idam abravīt<BR>
13,008.028d@001A_0434	kimarthaṃ vainateya tvam āhṛtyāmṛtam uttamam<BR>
13,008.028d@001A_0435	punar harasi durbuddhe mā jātu vṛjinaṃ kṛthāḥ<BR>
13,008.028d@001A_0435	suparṇaḥ<BR>
13,008.028d@001A_0436	amṛtāharaṇaṃ me 'dya yat kṛtaṃ jananīkṛte<BR>
13,008.028d@001A_0437	bhavatyā vacanād etad āharāmṛtam ity uta<BR>
13,008.028d@001A_0438	āhṛtaṃ tad idaṃ śīghraṃ muktā ca jananī mama<BR>
13,008.028d@001A_0439	harāmy eṣa punas tatra yata etan mayāhṛtam<BR>
13,008.028d@001A_0440	yadi māṃ bhavatī brūyād amṛtaṃ me ca dīyatām<BR>
13,008.028d@001A_0441	tathā kuryāṃ na vā kuryāṃ na hi tvam amṛtakṣamā<BR>
13,008.028d@001A_0442	bhīṣmaḥ<BR>
13,008.028d@001A_0442	mayā dharmeṇa satyena vinatā ca samuddhṛtā<BR>
13,008.028d@001A_0443	tato gatvātha garuḍaḥ puraṃdaram uvāca ha<BR>
13,008.028d@001A_0444	idaṃ mayā vṛtrahantar hṛtaṃ te 'mṛtam uttamam<BR>
13,008.028d@001A_0445	mātrarthe hi tathaivedaṃ gṛhāṇāmṛtam āhṛtam<BR>
13,008.028d@001A_0446	mātā ca mama deveśa dāsītvam upajagmuṣī<BR>
13,008.028d@001A_0447	bhujaṃgamānāṃ mātur vai sā muktāmṛtadarśanāt<BR>
13,008.028d@001A_0448	etac chrutvā sahasrākṣaḥ suparṇam anumanyate<BR>
13,008.028d@001A_0449	uvāca ca mudā yukto diṣṭyā diṣṭyeti vāsavaḥ<BR>
13,008.028d@001A_0450	ṛṣayo ye sahasrākṣam upāsanti suraiḥ saha<BR>
13,008.028d@001A_0451	te sarve ca mudā yuktā viśve devās tathaiva ca<BR>
13,008.028d@001A_0452	tatas tam ṛṣayaḥ sarve devāś ca bharatarṣabha<BR>
13,008.028d@001A_0453	ūcuḥ puraṃdaraṃ hṛṣṭā garuḍo labhatāṃ varam<BR>
13,008.028d@001A_0454	tataḥ śacīpatir vākyam uvāca prahasann iva<BR>
13,008.028d@001A_0455	janiṣyati hṛṣīkeśaḥ svayam evaiṣa pakṣirāṭ<BR>
13,008.028d@001A_0456	keśavaḥ puṇḍarīkākṣaḥ śūraputrasya veśmani<BR>
13,008.028d@001A_0457	svayaṃ dharmasya rakṣārthaṃ vibhajya bhujagāśanaḥ<BR>
13,008.028d@001A_0458	eṣa te pāṇḍavaśreṣṭha garuḍo 'tha patatrirāṭ<BR>
13,008.028d@001A_0459	suparṇo vainateyaś ca kīrtito bhadram astu te<BR>
13,008.028d@001A_0460	tad etad dadatāṃ śreṣṭha mayākhyānaṃ prakīrtitam<BR>
13,008.028d@001A_0461	suparṇasya mahābāho kiṃ bhūyaḥ kathayāmi te<BR>
13,009.001	yudhiṣṭhira uvāca<BR>
13,009.001a	brāhmaṇānāṃ tu ye loke pratiśrutya pitāmaha<BR>
13,009.001c	na prayacchanti mohāt te ke bhavanti mahāmate<BR>
13,009.001d*0046_01	dānadharmeṣu bho bhīṣma sadaiva niścayo hi me<BR>
13,009.002a	etan me tattvato brūhi dharmaṃ dharmabhṛtāṃ vara<BR>
13,009.002c	pratiśrutya durātmāno na prayacchanti ye narāḥ<BR>
13,009.003	bhīṣma uvāca<BR>
13,009.003a	yo na dadyāt pratiśrutya svalpaṃ vā yadi vā bahu<BR>
13,009.003c	āśās tasya hatāḥ sarvāḥ klībasyeva prajāphalam<BR>
13,009.004a	yāṃ rātriṃ jāyate pāpo yāṃ ca rātriṃ vinaśyati<BR>
13,009.004c	etasminn antare yad yat sukṛtaṃ tasya bhārata<BR>
13,009.004e	yac ca tasya hutaṃ kiṃ cit sarvaṃ tasyopahanyate<BR>
13,009.004e*0047_01	dattaṃ vā bharatarṣabha<BR>
13,009.004e*0047_02	tapas taptam atho vāpi<BR>
13,009.005a	atraitad vacanaṃ prāhur dharmaśāstravido janāḥ<BR>
13,009.005c	niśamya bharataśreṣṭha buddhyā paramayuktayā<BR>
13,009.006a	api codāharantīmaṃ dharmaśāstravido janāḥ<BR>
13,009.006c	aśvānāṃ śyāmakarṇānāṃ sahasreṇa sa mucyate<BR>
13,009.007a	atraivodāharantīmam itihāsaṃ purātanam<BR>
13,009.007c	sṛgālasya ca saṃvādaṃ vānarasya ca bhārata<BR>
13,009.008a	tau sakhāyau purā hy āstāṃ mānuṣatve paraṃtapa<BR>
13,009.008c	anyāṃ yoniṃ samāpannau sārgālīṃ vānarīṃ tathā<BR>
13,009.008d*0048_01	saṃbhāṣamāṇau tu tataḥ sakhyaṃ tatra parasparam<BR>
13,009.009a	tataḥ parāsūn khādantaṃ sṛgālaṃ vānaro 'bravīt<BR>
13,009.009c	śmaśānamadhye saṃprekṣya pūrvajātim anusmaran<BR>
13,009.010a	kiṃ tvayā pāpakaṃ karma kṛtaṃ pūrvaṃ sudāruṇam<BR>
13,009.010c	yas tvaṃ śmaśāne mṛtakān pūtikān atsi kutsitān<BR>
13,009.011a	evam uktaḥ pratyuvāca sṛgālo vānaraṃ tadā<BR>
13,009.011c	brāhmaṇasya pratiśrutya na mayā tad upākṛtam<BR>
13,009.012a	tatkṛte pāpikāṃ yonim āpanno 'smi plavaṃgama<BR>
13,009.012c	tasmād evaṃvidhaṃ bhakṣyaṃ bhakṣayāmi bubhukṣitaḥ<BR>
13,009.012d*0049_01	etan mayā te kathitaṃ sṛgālo 'haṃ yathābhavam<BR>
13,009.012d*0049_02	vānara uvāca<BR>
13,009.012d*0049_02	tvaṃ tu vānaratāṃ prāptaḥ karmaṇā kena tad vada<BR>
13,009.012d*0049_03	pārakyāṇi purā lobhāt phalāny apahṛtāni ca<BR>
13,009.012d*0049_04	bhīṣma uvāca<BR>
13,009.012d*0049_04	tenāhaṃ karmadoṣeṇa vānaratvam upāgataḥ<BR>
13,009.012d*0049_05	evaṃ tau kathayitvā tu karmadoṣān parasparam<BR>
13,009.012d*0049_06	sṛgālo vānaraś cāpi pratiyātau yathāgatam<BR>
13,009.012d*0050_00	bhīṣma uvāca<BR>
13,009.012d*0050_01	sṛgālo vānaraṃ prāha punar eva nṛpottama<BR>
13,009.012d*0050_02	kiṃ tvayā pātakaṃ karma kṛtaṃ yenāsi vānaraḥ<BR>
13,009.012d*0051_01	sa cāpy āha brāhmaṇānāṃ phalāhāraḥ plavaṃgamaḥ<BR>
13,009.012d*0051_02	tasmān na brāhmaṇasvaṃ tu hartavyaṃ viduṣā sadā<BR>
13,009.012d*0051_03	sīmāvivāde moktavyaṃ dātavyaṃ ca pratiśrutam<BR>
13,009.013a	ity etad bruvato rājan brāhmaṇasya mayā śrutam<BR>
13,009.013c	kathāṃ kathayataḥ puṇyāṃ dharmajñasya purātanīm<BR>
13,009.014a	śrutaṃ cāpi mayā bhūyaḥ kṛṣṇasyāpi viśāṃ pate<BR>
13,009.014c	kathāṃ kathayataḥ pūrvaṃ brāhmaṇaṃ prati pāṇḍava<BR>
13,009.014d*0052_01	na hartavyaṃ vipradhanaṃ kṣantavyaṃ teṣu nityaśaḥ<BR>
13,009.014d*0052_02	bālāś ca nāvamantavyā daridrāḥ kṛpaṇā api<BR>
13,009.015a	evam eva ca māṃ nityaṃ brāhmaṇāḥ saṃdiśanti vai<BR>
13,009.015c	pratiśrutya bhaved deyaṃ nāśā kāryā hi brāhmaṇaiḥ<BR>
13,009.016a	brāhmaṇo hy āśayā pūrvaṃ kṛtayā pṛthivīpate<BR>
13,009.016c	susamiddho yathā dīptaḥ pāvakas tadvidhaḥ smṛtaḥ<BR>
13,009.017a	yaṃ nirīkṣeta saṃkruddha āśayā pūrvajātayā<BR>
13,009.017c	pradaheta hi taṃ rājan kakṣam akṣayyabhug yathā<BR>
13,009.018a	sa eva hi yadā tuṣṭo vacasā pratinandati<BR>
13,009.018c	bhavaty agadasaṃkāśo viṣaye tasya bhārata<BR>
13,009.019a	putrān pautrān paśūṃś caiva bāndhavān sacivāṃs tathā<BR>
13,009.019c	puraṃ janapadaṃ caiva śāntir iṣṭeva puṣyati<BR>
13,009.020a	etad dhi paramaṃ tejo brāhmaṇasyeha dṛśyate<BR>
13,009.020c	sahasrakiraṇasyeva savitur dharaṇītale<BR>
13,009.021a	tasmād dātavyam eveha pratiśrutya yudhiṣṭhira<BR>
13,009.021c	yadīcchec chobhanāṃ jātiṃ prāptuṃ bharatasattama<BR>
13,009.022a	brāhmaṇasya hi dattena dhruvaṃ svargo hy anuttamaḥ<BR>
13,009.022c	śakyaṃ prāptuṃ viśeṣeṇa dānaṃ hi mahatī kriyā<BR>
13,009.023a	ito dattena jīvanti devatāḥ pitaras tathā<BR>
13,009.023c	tasmād dānāni deyāni brāhmaṇebhyo vijānatā<BR>
13,009.024a	mahad dhi bharataśreṣṭha brāhmaṇas tīrtham ucyate<BR>
13,009.024c	velāyāṃ na tu kasyāṃ cid gacched vipro hy apūjitaḥ<BR>
13,010.001	yudhiṣṭhira uvāca<BR>
13,010.001a	mitrasauhṛdabhāvena upadeśaṃ karoti yaḥ<BR>
13,010.001c	jātyāvarasya rājarṣe doṣas tasya bhaven na vā<BR>
13,010.002a	etad icchāmi tattvena vyākhyātuṃ vai pitāmaha<BR>
13,010.002c	sūkṣmā gatir hi dharmasya yatra muhyanti mānavāḥ<BR>
13,010.003	bhīṣma uvāca<BR>
13,010.003a	atra te vartayiṣyāmi śṛṇu rājan yathāgamam<BR>
13,010.003b*0053_01	duruktaṃ vacanaṃ rājan yathānyāyaṃ yathāgatam<BR>
13,010.003c	ṛṣīṇāṃ vadatāṃ pūrvaṃ śrutam āsīd yathā mayā<BR>
13,010.004a	upadeśo na kartavyo jātihīnasya kasya cit<BR>
13,010.004c	upadeśe mahān doṣa upādhyāyasya bhāṣyate<BR>
13,010.004d*0054_01	nādhyāpayec chūdram iha tathā naiva ca yājayet<BR>
13,010.005a	nidarśanam idaṃ rājañ śṛṇu me bharatarṣabha<BR>
13,010.005c	duruktavacane rājan yathā pūrvaṃ yudhiṣṭhira<BR>
13,010.005e	brahmāśramapade vṛttaṃ pārśve himavataḥ śubhe<BR>
13,010.006a	tatrāśramapadaṃ puṇyaṃ nānāvṛkṣagaṇāyutam<BR>
13,010.006c	bahugulmalatākīrṇaṃ mṛgadvijaniṣevitam<BR>
13,010.007a	siddhacāraṇasaṃghuṣṭaṃ ramyaṃ puṣpitakānanam<BR>
13,010.007c	vratibhir bahubhiḥ kīrṇaṃ tāpasair upaśobhitam<BR>
13,010.008a	brāhmaṇaiś ca mahābhāgaiḥ sūryajvalanasaṃnibhaiḥ<BR>
13,010.008c	niyamavratasaṃpannaiḥ samākīrṇaṃ tapasvibhiḥ<BR>
13,010.008e	dīkṣitair bharataśreṣṭha yatāhāraiḥ kṛtātmabhiḥ<BR>
13,010.009a	vedādhyayanaghoṣaiś ca nāditaṃ bharatarṣabha<BR>
13,010.009c	vālakhilyaiś ca bahubhir yatibhiś ca niṣevitam<BR>
13,010.010a	tatra kaś cit samutsāhaṃ kṛtvā śūdro dayānvitaḥ<BR>
13,010.010c	āgato hy āśramapadaṃ pūjitaś ca tapasvibhiḥ<BR>
13,010.011a	tāṃs tu dṛṣṭvā munigaṇān devakalpān mahaujasaḥ<BR>
13,010.011c	vahato vividhā dīkṣāḥ saṃprahṛṣyata bhārata<BR>
13,010.012a	athāsya buddhir abhavat tapasye bharatarṣabha<BR>
13,010.012c	tato 'bravīt kulapatiṃ pādau saṃgṛhya bhārata<BR>
13,010.013a	bhavatprasādād icchāmi dharmaṃ cartuṃ dvijarṣabha<BR>
13,010.013c	tan māṃ tvaṃ bhagavan vaktuṃ pravrājayitum arhasi<BR>
13,010.014a	varṇāvaro 'haṃ bhagavañ śūdro jātyāsmi sattama<BR>
13,010.014c	śuśrūṣāṃ kartum icchāmi prapannāya prasīda me<BR>
13,010.015	kulapatir uvāca<BR>
13,010.015a	na śakyam iha śūdreṇa liṅgam āśritya vartitum<BR>
13,010.015c	āsyatāṃ yadi te buddhiḥ śuśrūṣānirato bhava<BR>
13,010.015d*0055_01	śuśrūṣayā parāṃl lokān avāpsyasi na saṃśayaḥ<BR>
13,010.016	bhīṣma uvāca<BR>
13,010.016a	evam uktas tu muninā sa śūdro 'cintayan nṛpa<BR>
13,010.016c	katham atra mayā kāryaṃ śraddhā dharme parā ca me<BR>
13,010.016e	vijñātam evaṃ bhavatu kariṣye priyam ātmanaḥ<BR>
13,010.017a	gatvāśramapadād dūram uṭajaṃ kṛtavāṃs tu saḥ<BR>
13,010.017c	tatra vediṃ ca bhūmiṃ ca devatāyatanāni ca<BR>
13,010.017e	niveśya bharataśreṣṭha niyamastho 'bhavat sukham<BR>
13,010.018a	abhiṣekāṃś ca niyamān devatāyataneṣu ca<BR>
13,010.018c	baliṃ ca kṛtvā hutvā ca devatāṃ cāpy apūjayat<BR>
13,010.019a	saṃkalpaniyamopetaḥ phalāhāro jitendriyaḥ<BR>
13,010.019c	nityaṃ saṃnihitābhiś ca oṣadhībhiḥ phalais tathā<BR>
13,010.020a	atithīn pūjayām āsa yathāvat samupāgatān<BR>
13,010.020c	evaṃ hi sumahān kālo vyatyakrāmat sa tasya vai<BR>
13,010.021a	athāsya munir āgacchat saṃgatyā vai tam āśramam<BR>
13,010.021c	saṃpūjya svāgatenarṣiṃ vidhivat paryatoṣayat<BR>
13,010.022a	anukūlāḥ kathāḥ kṛtvā yathāvat paryapṛcchata<BR>
13,010.022c	ṛṣiḥ paramatejasvī dharmātmā saṃyatendriyaḥ<BR>
13,010.023a	evaṃ sa bahuśas tasya śūdrasya bharatarṣabha<BR>
13,010.023c	so 'gacchad āśramam ṛṣiḥ śūdraṃ draṣṭuṃ nararṣabha<BR>
13,010.024a	atha taṃ tāpasaṃ śūdraḥ so 'bravīd bharatarṣabha<BR>
13,010.024c	pitṛkāryaṃ kariṣyāmi tatra me 'nugrahaṃ kuru<BR>
13,010.025a	bāḍham ity eva taṃ vipra uvāca bharatarṣabha<BR>
13,010.025b*0056_01	atha grāhayituṃ vipraṃ śūdro nīvārataṇḍulān<BR>
13,010.025c	śucir bhūtvā sa śūdras tu tasyarṣeḥ pādyam ānayat<BR>
13,010.025d*0057_01	śucir bhūtvā namaskṛtya tasya pādyam athānayat<BR>
13,010.026a	atha darbhāṃś ca vanyāś ca oṣadhīr bharatarṣabha<BR>
13,010.026c	pavitram āsanaṃ caiva bṛsīṃ ca samupānayat<BR>
13,010.027a	atha dakṣiṇam āvṛtya bṛsīṃ paramaśīrṣikām<BR>
13,010.027c	kṛtām anyāyato dṛṣṭvā tatas tam ṛṣir abravīt<BR>
13,010.028a	kuruṣvaitāṃ pūrvaśīrṣāṃ bhava codaṅmukhaḥ śuciḥ<BR>
13,010.028c	sa ca tat kṛtavāñ śūdraḥ sarvaṃ yad ṛṣir abravīt<BR>
13,010.029a	yathopadiṣṭaṃ medhāvī darbhādīṃs tān yathātatham<BR>
13,010.029c	havyakavyavidhiṃ kṛtsnam uktaṃ tena tapasvinā<BR>
13,010.030a	ṛṣiṇā pitṛkārye ca sa ca dharmapathe sthitaḥ<BR>
13,010.030c	pitṛkārye kṛte cāpi visṛṣṭaḥ sa jagāma ha<BR>
13,010.031a	atha dīrghasya kālasya sa tapyañ śūdratāpasaḥ<BR>
13,010.031c	vane pañcatvam agamat sukṛtena ca tena vai<BR>
13,010.031e	ajāyata mahārājarājavaṃśe mahādyutiḥ<BR>
13,010.032a	tathaiva sa ṛṣis tāta kāladharmam avāpya ha<BR>
13,010.032c	purohitakule vipra ājāto bharatarṣabha<BR>
13,010.033a	evaṃ tau tatra saṃbhūtāv ubhau śūdramunī tadā<BR>
13,010.033c	krameṇa vardhitau cāpi vidyāsu kuśalāv ubhau<BR>
13,010.034a	atharvavede vede ca babhūvarṣiḥ suniścitaḥ<BR>
13,010.034c	kalpaprayoge cotpanne jyotiṣe ca paraṃ gataḥ<BR>
13,010.034e	sakhye cāpi parā prītis tayoś cāpi vyavardhata<BR>
13,010.035a	pitary uparate cāpi kṛtaśaucaḥ sa bhārata<BR>
13,010.035c	abhiṣiktaḥ prakṛtibhī rājaputraḥ sa pārthivaḥ<BR>
13,010.035e	abhiṣiktena sa ṛṣir abhiṣiktaḥ purohitaḥ<BR>
13,010.036a	sa taṃ purodhāya sukham avasad bharatarṣabha<BR>
13,010.036c	rājyaṃ śaśāsa dharmeṇa prajāś ca paripālayan<BR>
13,010.037a	puṇyāhavācane nityaṃ dharmakāryeṣu cāsakṛt<BR>
13,010.037c	utsmayan prāhasac cāpi dṛṣṭvā rājā purohitam<BR>
13,010.037e	evaṃ sa bahuśo rājan purodhasam upāhasat<BR>
13,010.038a	lakṣayitvā purodhās tu bahuśastaṃ narādhipam<BR>
13,010.038c	utsmayantaṃ ca satataṃ dṛṣṭvāsau manyumān abhūt<BR>
13,010.039a	atha śūnye purodhās tu saha rājñā samāgataḥ<BR>
13,010.039c	kathābhir anukūlābhī rājānam abhirāmayat<BR>
13,010.040a	tato 'bravīn narendraṃ sa purodhā bharatarṣabha<BR>
13,010.040c	varam icchāmy ahaṃ tv ekaṃ tvayā dattaṃ mahādyute<BR>
13,010.041	rājovāca<BR>
13,010.041a	varāṇāṃ te śataṃ dadyāṃ kim utaikaṃ dvijottama<BR>
13,010.041c	snehāc ca bahumānāc ca nāsty adeyaṃ hi me tava<BR>
13,010.042	purohita uvāca<BR>
13,010.042a	ekaṃ vai varam icchāmi yadi tuṣṭo 'si pārthiva<BR>
13,010.042c	yad dadāsi mahārāja satyaṃ tad vada mānṛtam<BR>
13,010.043	bhīṣma uvāca<BR>
13,010.043a	bāḍham ity eva taṃ rājā pratyuvāca yudhiṣṭhira<BR>
13,010.043c	yadi jñāsyāmi vakṣyāmi ajānan na tu saṃvade<BR>
13,010.044	purohita uvāca<BR>
13,010.044a	puṇyāhavācane nityaṃ dharmakṛtyeṣu cāsakṛt<BR>
13,010.044c	śāntihomeṣu ca sadā kiṃ tvaṃ hasasi vīkṣya mām<BR>
13,010.045a	savrīḍaṃ vai bhavati hi mano me hasatā tvayā<BR>
13,010.045c	kāmayā śāpito rājan nānyathā vaktum arhasi<BR>
13,010.046a	bhāvyaṃ hi kāraṇenātra na te hāsyam akāraṇam<BR>
13,010.046c	kautūhalaṃ me subhṛśaṃ tattvena kathayasva me<BR>
13,010.047	rājovāca<BR>
13,010.047a	evam ukte tvayā vipra yad avācyaṃ bhaved api<BR>
13,010.047c	avaśyam eva vaktavyaṃ śṛṇuṣvaikamanā dvija<BR>
13,010.048a	pūrvadehe yathā vṛttaṃ tan nibodha dvijottama<BR>
13,010.048c	jātiṃ smarāmy ahaṃ brahmann avadhānena me śṛṇu<BR>
13,010.049a	śūdro 'ham abhavaṃ pūrvaṃ tāpaso bhṛśasaṃyutaḥ<BR>
13,010.049c	ṛṣir ugratapās tvaṃ ca tadābhūr dvijasattama<BR>
13,010.050a	prīyatā hi tadā brahman mamānugrahabuddhinā<BR>
13,010.050c	pitṛkārye tvayā pūrvam upadeśaḥ kṛto 'nagha<BR>
13,010.050e	bṛsyāṃ darbheṣu havye ca kavye ca munisattama<BR>
13,010.051a	etena karmadoṣeṇa purodhās tvam ajāyathāḥ<BR>
13,010.051c	ahaṃ rājā ca viprendra paśya kālasya paryayam<BR>
13,010.051e	matkṛte hy upadeśena tvayā prāptam idaṃ phalam<BR>
13,010.052a	etasmāt kāraṇād brahman prahase tvāṃ dvijottama<BR>
13,010.052c	na tvāṃ paribhavan brahman prahasāmi gurur bhavān<BR>
13,010.053a	viparyayeṇa me manyus tena saṃtapyate manaḥ<BR>
13,010.053c	jātiṃ smarāmy ahaṃ tubhyam atas tvāṃ prahasāmi vai<BR>
13,010.054a	evaṃ tavograṃ hi tapa upadeśena nāśitam<BR>
13,010.054c	purohitatvam utsṛjya yatasva tvaṃ punarbhave<BR>
13,010.055a	itas tvam adhamām anyāṃ mā yoniṃ prāpsyase dvija<BR>
13,010.055c	gṛhyatāṃ draviṇaṃ vipra pūtātmā bhava sattama<BR>
13,010.056	bhīṣma uvāca<BR>
13,010.056a	tato visṛṣṭo rājñā tu vipro dānāny anekaśaḥ<BR>
13,010.056c	brāhmaṇebhyo dadau vittaṃ bhūmiṃ grāmāṃś ca sarvaśaḥ<BR>
13,010.057a	kṛcchrāṇi cīrtvā ca tato yathoktāni dvijottamaḥ<BR>
13,010.057c	tīrthāni cābhigatvā vai dānāni vividhāni ca<BR>
13,010.058a	dattvā gāś caiva viprāṇāṃ pūtātmā so 'bhavad dvijaḥ<BR>
13,010.058c	tam eva cāśramaṃ gatvā cacāra vipulaṃ tapaḥ<BR>
13,010.059a	tataḥ siddhiṃ parāṃ prāpto brāhmaṇo rājasattama<BR>
13,010.059c	saṃmataś cābhavat teṣām āśrame ''śramavāsinām<BR>
13,010.060a	evaṃ prāpto mahat kṛcchram ṛṣiḥ sa nṛpasattama<BR>
13,010.060c	brāhmaṇena na vaktavyaṃ tasmād varṇāvare jane<BR>
13,010.061a	varjayed upadeśaṃ ca sadaiva brāhmaṇo nṛpa<BR>
13,010.061c	upadeśaṃ hi kurvāṇo dvijaḥ kṛcchram avāpnuyāt<BR>
13,010.062a	eṣitavyaṃ sadā vācā nṛpeṇa dvijasattamāt<BR>
13,010.062c	na pravaktavyam iha hi kiṃ cid varṇāvare jane<BR>
13,010.063a	brāhmaṇāḥ kṣatriyā vaiśyās trayo varṇā dvijātayaḥ<BR>
13,010.063c	eteṣu kathayan rājan brāhmaṇo na praduṣyati<BR>
13,010.064a	tasmāt sadbhir na vaktavyaṃ kasya cit kiṃ cid agrataḥ<BR>
13,010.064c	sūkṣmā gatir hi dharmasya durjñeyā hy akṛtātmabhiḥ<BR>
13,010.065a	tasmān maunāni munayo dīkṣāṃ kurvanti cādṛtāḥ<BR>
13,010.065c	duruktasya bhayād rājan nānubhāṣanti kiṃ cana<BR>
13,010.066a	dhārmikā guṇasaṃpannāḥ satyārjavaparāyaṇāḥ<BR>
13,010.066c	duruktavācābhihatāḥ prāpnuvantīha duṣkṛtam<BR>
13,010.067a	upadeśo na kartavyaḥ kadā cid api kasya cit<BR>
13,010.067c	upadeśād dhi tat pāpaṃ brāhmaṇaḥ samavāpnuyāt<BR>
13,010.068a	vimṛśya tasmāt prājñena vaktavyaṃ dharmam icchatā<BR>
13,010.068c	satyānṛtena hi kṛta upadeśo hinasti vai<BR>
13,010.069a	vaktavyam iha pṛṣṭena viniścitya viparyayam<BR>
13,010.069c	sa copadeśaḥ kartavyo yena dharmam avāpnuyāt<BR>
13,010.070a	etat te sarvam ākhyātam upadeśe kṛte sati<BR>
13,010.070c	mahān kleśo hi bhavati tasmān nopadiśet kva cit<BR>
13,011.001	yudhiṣṭhira uvāca<BR>
13,011.001a	kīdṛśe puruṣe tāta strīṣu vā bharatarṣabha<BR>
13,011.001c	śrīḥ padmā vasate nityaṃ tan me brūhi pitāmaha<BR>
13,011.002	bhīṣma uvāca<BR>
13,011.002a	atra te vartayiṣyāmi yathādṛṣṭaṃ yathāśrutam<BR>
13,011.002c	rukmiṇī devakīputrasaṃnidhau paryapṛcchata<BR>
13,011.003a	nārāyaṇasyāṅkagatāṃ jvalantīṃ; dṛṣṭvā śriyaṃ padmasamānavaktrām<BR>
13,011.003c	kautūhalād vismitacārunetrā; papraccha mātā makaradhvajasya<BR>
13,011.004a	kānīha bhūtāny upasevase tvaṃ; saṃtiṣṭhatī kāni na sevase tvam<BR>
13,011.004c	tāni trilokeśvarabhūtakānte; tattvena me brūhi maharṣikanye<BR>
13,011.005a	evaṃ tadā śrīr abhibhāṣyamāṇā; devyā samakṣaṃ garuḍadhvajasya<BR>
13,011.005c	uvāca vākyaṃ madhurābhidhānaṃ; manoharaṃ candramukhī prasannā<BR>
13,011.006a	vasāmi satye subhage pragalbhe; dakṣe nare karmaṇi vartamāne<BR>
13,011.006b*0058_01	akrodhane devapare kṛtajñe<BR>
13,011.006b*0058_02	jitendriye nityam udīrṇasattve<BR>
13,011.006c	nākarmaśīle puruṣe vasāmi; na nāstike sāṃkarike kṛtaghne<BR>
13,011.006e	na bhinnavṛtte na nṛśaṃsavṛtte; na cāpi caure na guruṣv asūye<BR>
13,011.007a	ye cālpatejobalasattvasārā; hṛṣyanti kupyanti ca yatra tatra<BR>
13,011.007c	na devi tiṣṭhāmi tathāvidheṣu; nareṣu saṃsuptamanoratheṣu<BR>
13,011.008a	yaś cātmani prārthayate na kiṃ cid; yaś ca svabhāvopahatāntarātmā<BR>
13,011.008c	teṣv alpasaṃtoṣarateṣu nityaṃ; nareṣu nāhaṃ nivasāmi devi<BR>
13,011.009a	vasāmi dharmaśīleṣu dharmajñeṣu mahātmasu<BR>
13,011.009c	vṛddhaseviṣu dānteṣu sattvajñeṣu mahātmasu<BR>
13,011.009d*0059_01	avandhyakāleṣu sadā snānaśaucarateṣu ca<BR>
13,011.009d*0059_02	brahmacaryatapojñānagodvijātipriyeṣu ca<BR>
13,011.010a	strīṣu kṣāntāsu dāntāsu devadvijaparāsu ca<BR>
13,011.010c	vasāmi satyaśīlāsu svabhāvaniratāsu ca<BR>
13,011.010d*0060_01	viśuddhagṛhabhāṇḍāsu godhānyābhiratāsu ca<BR>
13,011.010d*0061_01	svadharmaśīleṣu ca dharmavitsu<BR>
13,011.010d*0061_02	vṛddhopasevānirate ca dānte<BR>
13,011.010d*0061_03	kṛtātmani kṣāntipare samarthe<BR>
13,011.010d*0061_04	kṣāntāsu dāntāsu tathābalāsu<BR>
13,011.010d*0061_05	satyasvabhāvārjavasaṃyutāsu<BR>
13,011.010d*0061_06	vasāmi devadvijapūjitāsu<BR>
13,011.011a	prakīrṇabhāṇḍām anavekṣyakāriṇīṃ; sadā ca bhartuḥ pratikūlavādinīm<BR>
13,011.011c	parasya veśmābhiratām alajjām; evaṃvidhāṃ strīṃ parivarjayāmi<BR>
13,011.012a	lolām acokṣām avalehinīṃ ca; vyapetadhairyāṃ kalahapriyāṃ ca<BR>
13,011.012c	nidrābhibhūtāṃ satataṃ śayānām; evaṃvidhāṃ strīṃ parivarjayāmi<BR>
13,011.013a	satyāsu nityaṃ priyadarśanāsu; saubhāgyayuktāsu guṇānvitāsu<BR>
13,011.013c	vasāmi nārīṣu pativratāsu; kalyāṇaśīlāsu vibhūṣitāsu<BR>
13,011.014a	yāneṣu kanyāsu vibhūṣaṇeṣu; yajñeṣu megheṣu ca vṛṣṭimatsu<BR>
13,011.014c	vasāmi phullāsu ca padminīṣu; nakṣatravīthīṣu ca śāradīṣu<BR>
13,011.015a	śaileṣu goṣṭheṣu tathā vaneṣu; saraḥsu phullotpalapaṅkajeṣu<BR>
13,011.015c	nadīṣu haṃsasvananāditāsu; krauñcāvaghuṣṭasvaraśobhitāsu<BR>
13,011.016a	vistīrṇakūlahradaśobhitāsu; tapasvisiddhadvijasevitāsu<BR>
13,011.016c	vasāmi nityaṃ subahūdakāsu; siṃhair gajaiś cākulitodakāsu<BR>
13,011.016e	matte gaje govṛṣabhe narendre; siṃhāsane satpuruṣe ca nityam<BR>
13,011.017a	yasmin gṛhe hūyate havyavāho; gobrāhmaṇaś cārcyate devatāś ca<BR>
13,011.017b*0062_01	yasmiñ jano havyabhujaṃ juhoti<BR>
13,011.017b*0062_02	gobrāhmaṇaṃ cārcati devatāś ca<BR>
13,011.017b*0063_01	yasmin yajñe hūyati havyavāhe<BR>
13,011.017b*0063_02	gobrāhmaṇābhyarcitadevatāsu<BR>
13,011.017c	kāle ca puṣpair balayaḥ kriyante; tasmin gṛhe nityam upaimi vāsam<BR>
13,011.018a	svādhyāyanityeṣu dvijeṣu nityaṃ; kṣatre ca dharmābhirate sadaiva<BR>
13,011.018c	vaiśye ca kṛṣyābhirate vasāmi; śūdre ca śuśrūṣaṇanityayukte<BR>
13,011.019a	nārāyaṇe tv ekamanā vasāmi; sarveṇa bhāvena śarīrabhūtā<BR>
13,011.019c	tasmin hi dharmaḥ sumahān niviṣṭo; brahmaṇyatā cātra tathā priyatvam<BR>
13,011.020a	nāhaṃ śarīreṇa vasāmi devi; naivaṃ mayā śakyam ihābhidhātum<BR>
13,011.020c	yasmiṃs tu bhāvena vasāmi puṃsi; sa vardhate dharmayaśorthakāmaiḥ<BR>
13,011.020d@002_0000	yudhiṣṭhiraḥ<BR>
13,011.020d@002_0001	prāyaścittaṃ kṛtaghnānāṃ pratibrūhi pitāmaha<BR>
13,011.020d@002_0002	mātṝḥ pitṝn gurūṃś caiva ye 'vamanyanti mohitāḥ<BR>
13,011.020d@002_0003	ye cāpy anye pare tāta kṛtaghnā nirapatrapāḥ<BR>
13,011.020d@002_0004	bhīṣmaḥ<BR>
13,011.020d@002_0004	teṣāṃ gatiṃ mahābāho śrotum icchāmi tattvataḥ<BR>
13,011.020d@002_0005	kṛtaghnānāṃ gatis tāta narake śāśvatīḥ samāḥ<BR>
13,011.020d@002_0006	mātāpitṛgurūṇāṃ ca ye na tiṣṭhanta śāsane<BR>
13,011.020d@002_0007	kṛmikīṭapipīleṣu jāyante sthāvareṣu ca<BR>
13,011.020d@002_0008	durlabho hi punas teṣāṃ mānuṣye punarudbhavaḥ<BR>
13,011.020d@002_0009	atrāpy udāharantīmam itihāsaṃ purātanam<BR>
13,011.020d@002_0010	vatsanābho mahāprājño maharṣiḥ saṃśitavrataḥ<BR>
13,011.020d@002_0011	valmīkabhūto brahmarṣis tapyate sumahat tapaḥ<BR>
13,011.020d@002_0012	tasmiṃś ca tapyati tapo vāsavo bharatarṣabha<BR>
13,011.020d@002_0013	vavarṣa sumahad varṣaṃ savidyut stanayitnumān<BR>
13,011.020d@002_0014	tatra saptāhavarṣaṃ tu mumuce pākaśāsanaḥ<BR>
13,011.020d@002_0015	nimīlitākṣas tad varṣaṃ pratyagṛhṇata vai dvijaḥ<BR>
13,011.020d@002_0016	tasmin patati varṣe tu śītavātasamanvite<BR>
13,011.020d@002_0017	viśīrṇadhvastaśikharo valmīko 'śanitāḍitaḥ<BR>
13,011.020d@002_0018	tāḍyamāne tatas tasmin vatsanābhe mahātmani<BR>
13,011.020d@002_0019	kāruṇyāt tasya dharmas tu ānṛśaṃsyam athākarot<BR>
13,011.020d@002_0020	cintayānasya brahmarṣiṃ tapantam atidhārmikam<BR>
13,011.020d@002_0021	anurūpā matiḥ kṣipram upajātā svabhāvajā<BR>
13,011.020d@002_0022	svaṃ rūpaṃ māhiṣaṃ kṛtvā sumahāntaṃ manoharam<BR>
13,011.020d@002_0023	trāṇārthaṃ vatsanābhasya catuṣpād upari sthitaḥ<BR>
13,011.020d@002_0024	yadā tv apagataṃ varṣaṃ vṛṣṭivātasamanvitam<BR>
13,011.020d@002_0025	tato mahiṣarūpeṇa dharmo dharmabhṛtāṃ vara<BR>
13,011.020d@002_0026	śanair valmīkam utsṛjya prādravad bharatarṣabha<BR>
13,011.020d@002_0027	sthite 'smin vṛṣṭisaṃpāte vīkṣate sma mahātapāḥ<BR>
13,011.020d@002_0028	diśaś ca vipulās tatra girīṇāṃ śikharāṇi ca<BR>
13,011.020d@002_0029	dṛṣṭvā ca pṛthivīṃ sarvāṃ salilena pariplutām<BR>
13,011.020d@002_0030	jalāśayān sa tān dṛṣṭvā vipraḥ pramudito 'bhavat<BR>
13,011.020d@002_0031	acintayad vismitaś ca varṣāt kenāsmi rakṣitaḥ<BR>
13,011.020d@002_0032	so 'paśyat tatra mahiṣam avasthitam adūrataḥ<BR>
13,011.020d@002_0033	tiryagyonāv api kathaṃ dṛśyate dharmavatsalaḥ<BR>
13,011.020d@002_0034	ato nu bhadramahiṣaḥ śilāpaṭṭam avasthitaḥ<BR>
13,011.020d@002_0035	pīvaraś caiva balyaś ca bahumāṃso bhaved ayam<BR>
13,011.020d@002_0036	tasya buddhir iyaṃ jātā dharmasaṃsaktajā muneḥ<BR>
13,011.020d@002_0037	kṛtaghnā narakaṃ yānti ye ca viśvastaghātinaḥ<BR>
13,011.020d@002_0038	niṣkṛtiṃ neha paśyāmi kṛtaghnānāṃ kathaṃ cana<BR>
13,011.020d@002_0039	ṛte prāṇaparityāgād dharmajñānāṃ vaco yathā<BR>
13,011.020d@002_0040	akṛtvā bharaṇaṃ pitror adattvā gurudakṣiṇām<BR>
13,011.020d@002_0041	kṛtaghnatāṃ ca saṃprāpya maraṇāntā ca niṣkṛtiḥ<BR>
13,011.020d@002_0042	ākāṅkṣāyām upekṣāyāṃ copapātakam uttamam<BR>
13,011.020d@002_0043	tasmāt prāṇān parityakṣye prāyaścittārtham ity uta<BR>
13,011.020d@002_0044	sa meruśikharaṃ gatvā niḥsaṅgenāntarātmanā<BR>
13,011.020d@002_0045	prāyaścittaṃ kartukāmaḥ śarīraṃ tyaktum udyataḥ<BR>
13,011.020d@002_0046	dharmaḥ<BR>
13,011.020d@002_0046	nigṛhītaś ca dharmātmā haste dharmeṇa dharmavit<BR>
13,011.020d@002_0047	vatsanābha mahāprājña bahuvarṣaśatāyuṣa<BR>
13,011.020d@002_0048	parituṣṭo 'smi tyāgena niḥsaṅgena tathātmanaḥ<BR>
13,011.020d@002_0049	evaṃ dharmabhṛtaḥ sarve vimṛśanti kṛtākṛtam<BR>
13,011.020d@002_0050	na kaś cid vatsanābhasya yasya nopahataṃ manaḥ<BR>
13,011.020d@002_0051	yaś cānavadyaś carati śakto dharmaṃ ca sarvaśaḥ<BR>
13,011.020d@002_0052	nivartasva mahāprājña pūtātmā hy asi śāśvataḥ<BR>
13,012.001	yudhiṣṭhira uvāca<BR>
13,012.001a	strīpuṃsayoḥ saṃprayoge sparśaḥ kasyādhiko bhavet<BR>
13,012.001c	etan me saṃśayaṃ rājan yathāvad vaktum arhasi<BR>
13,012.002	bhīṣma uvāca<BR>
13,012.002a	atrāpy udāharantīmam itihāsaṃ purātanam<BR>
13,012.002c	bhaṅgāśvanena śakrasya yathā vairam abhūt purā<BR>
13,012.003a	purā bhaṅgāśvano nāma rājarṣir atidhārmikaḥ<BR>
13,012.003c	aputraḥ sa naravyāghra putrārthaṃ yajñam āharat<BR>
13,012.004a	agniṣṭuṃ nāma rājarṣir indradviṣṭaṃ mahābalaḥ<BR>
13,012.004c	prāyaścitteṣu martyānāṃ putrakāmasya ceṣyate<BR>
13,012.005a	indro jñātvā tu taṃ yajñaṃ mahābhāgaḥ sureśvaraḥ<BR>
13,012.005c	antaraṃ tasya rājarṣer anvicchan niyatātmanaḥ<BR>
13,012.005d*0064_01	na caivāsyāntaraṃ rājan sa dadarśa mahātmanaḥ<BR>
13,012.006a	kasya cit tv atha kālasya mṛgayām aṭato nṛpa<BR>
13,012.006c	idam antaram ity eva śakro nṛpam amohayat<BR>
13,012.007a	ekāśvena ca rājarṣir bhrānta indreṇa mohitaḥ<BR>
13,012.007c	na diśo 'vindata nṛpaḥ kṣutpipāsārditas tadā<BR>
13,012.008a	itaś cetaś ca vai dhāvañ śramatṛṣṇārdito nṛpaḥ<BR>
13,012.008c	saro 'paśyat suruciraṃ pūrṇaṃ paramavāriṇā<BR>
13,012.008e	so 'vagāhya saras tāta pāyayām āsa vājinam<BR>
13,012.009a	atha pītodakaṃ so 'śvaṃ vṛkṣe baddhvā nṛpottamaḥ<BR>
13,012.009c	avagāhya tataḥ snāto rājā strītvam avāpa ha<BR>
13,012.010a	ātmānaṃ strīkṛtaṃ dṛṣṭvā vrīḍito nṛpasattamaḥ<BR>
13,012.010c	cintānugatasarvātmā vyākulendriyacetanaḥ<BR>
13,012.011a	ārohiṣye kathaṃ tv aśvaṃ kathaṃ yāsyāmi vai puram<BR>
13,012.011c	agniṣṭuṃ nāma iṣṭaṃ me putrāṇāṃ śatam aurasam<BR>
13,012.012a	jātaṃ mahābalānāṃ vai tān pravakṣyāmi kiṃ tv aham<BR>
13,012.012c	dāreṣu cāsmadīyeṣu paurajānapadeṣu ca<BR>
13,012.013a	mṛdutvaṃ ca tanutvaṃ ca viklavatvaṃ tathaiva ca<BR>
13,012.013b*0065_01	hāvabhāvādilāvaṇyastrīguṇād vā kutūhalam<BR>
13,012.013c	strīguṇā ṛṣibhiḥ proktā dharmatattvārthadarśibhiḥ<BR>
13,012.013e	vyāyāmaḥ karkaśatvaṃ ca vīryaṃ ca puruṣe guṇāḥ<BR>
13,012.014a	pauruṣaṃ vipranaṣṭaṃ me strītvaṃ kenāpi me 'bhavat<BR>
13,012.014c	strībhāvāt katham aśvaṃ tu punar āroḍhum utsahe<BR>
13,012.015a	mahatā tv atha khedena āruhyāśvaṃ narādhipaḥ<BR>
13,012.015c	punar āyāt puraṃ tāta strībhūto nṛpasattama<BR>
13,012.016a	putrā dārāś ca bhṛtyāś ca paurajānapadāś ca te<BR>
13,012.016c	kiṃ nv idaṃ tv iti vijñāya vismayaṃ paramaṃ gatāḥ<BR>
13,012.017a	athovāca sa rājarṣiḥ strībhūto vadatāṃ varaḥ<BR>
13,012.017c	mṛgayām asmi niryāto balaiḥ parivṛto dṛḍham<BR>
13,012.017e	udbhrāntaḥ prāviśaṃ ghorām aṭavīṃ daivamohitaḥ<BR>
13,012.018a	aṭavyāṃ ca sughorāyāṃ tṛṣṇārto naṣṭacetanaḥ<BR>
13,012.018c	saraḥ suruciraprakhyam apaśyaṃ pakṣibhir vṛtam<BR>
13,012.019a	tatrāvagāḍhaḥ strībhūto vyaktaṃ daivān na saṃśayaḥ<BR>
13,012.019c	atṛpta iva putrāṇāṃ dārāṇāṃ ca dhanasya ca<BR>
13,012.019d*0066_01	nāmagotrāṇi cābhāṣya dārāṇāṃ mantriṇāṃ tathā<BR>
13,012.020a	uvāca putrāṃś ca tataḥ strībhūtaḥ pārthivottamaḥ<BR>
13,012.020c	saṃprītyā bhujyatāṃ rājyaṃ vanaṃ yāsyāmi putrakāḥ<BR>
13,012.020e	abhiṣicya sa putrāṇāṃ śataṃ rājā vanaṃ gataḥ<BR>
13,012.020f*0067_01	evam uktvā putraśataṃ vanam eva jagāma ha<BR>
13,012.020f*0068_01	sa putrāṇāṃ śataṃ rājā abhiṣicya vanaṃ gataḥ<BR>
13,012.021a	tām āśrame striyaṃ tāta tāpaso 'bhyavapadyata<BR>
13,012.021c	tāpasenāsya putrāṇām āśrame 'py abhavac chatam<BR>
13,012.022a	atha sā tān sutān gṛhya pūrvaputrān abhāṣata<BR>
13,012.022c	puruṣatve sutā yūyaṃ strītve ceme śataṃ sutāḥ<BR>
13,012.023a	ekatra bhujyatāṃ rājyaṃ bhrātṛbhāvena putrakāḥ<BR>
13,012.023c	sahitā bhrātaras te 'tha rājyaṃ bubhujire tadā<BR>
13,012.024a	tān dṛṣṭvā bhrātṛbhāvena bhuñjānān rājyam uttamam<BR>
13,012.024c	cintayām āsa devendro manyunābhipariplutaḥ<BR>
13,012.024e	upakāro 'sya rājarṣeḥ kṛto nāpakṛtaṃ mayā<BR>
13,012.025a	tato brāhmaṇarūpeṇa devarājaḥ śatakratuḥ<BR>
13,012.025c	bhedayām āsa tān gatvā nagaraṃ vai nṛpātmajān<BR>
13,012.026a	bhrātṝṇāṃ nāsti saubhrātraṃ ye 'py ekasya pituḥ sutāḥ<BR>
13,012.026c	rājyahetor vivaditāḥ kaśyapasya surāsurāḥ<BR>
13,012.027a	yūyaṃ bhaṅgāśvanāpatyās tāpasasyetare sutāḥ<BR>
13,012.027c	kaśyapasya surāś caiva asurāś ca sutās tathā<BR>
13,012.027e	yuṣmākaṃ paitṛkaṃ rājyaṃ bhujyate tāpasātmajaiḥ<BR>
13,012.028a	indreṇa bheditās te tu yuddhe 'nyonyam apātayan<BR>
13,012.028c	tac chrutvā tāpasī cāpi saṃtaptā praruroda ha<BR>
13,012.029a	brāhmaṇacchadmanābhyetya tām indro 'thānvapṛcchata<BR>
13,012.029c	kena duḥkhena saṃtaptā rodiṣi tvaṃ varānane<BR>
13,012.030a	brāhmaṇaṃ tu tato dṛṣṭvā sā strī karuṇam abravīt<BR>
13,012.030c	putrāṇāṃ dve śate brahman kālena vinipātite<BR>
13,012.031a	ahaṃ rājābhavaṃ vipra tatra putraśataṃ mayā<BR>
13,012.031c	samutpannaṃ surūpāṇāṃ vikrāntānāṃ dvijottama<BR>
13,012.032a	kadā cin mṛgayāṃ yāta udbhrānto gahane vane<BR>
13,012.032c	avagāḍhaś ca sarasi strībhūto brāhmaṇottama<BR>
13,012.032e	putrān rājye pratiṣṭhāpya vanam asmi tato gataḥ<BR>
13,012.033a	striyāś ca me putraśataṃ tāpasena mahātmanā<BR>
13,012.033c	āśrame janitaṃ brahman nītās te nagaraṃ mayā<BR>
13,012.034a	teṣāṃ ca vairam utpannaṃ kālayogena vai dvija<BR>
13,012.034c	etac chocāmi viprendra daivenābhipariplutā<BR>
13,012.035a	indras tāṃ duḥkhitāṃ dṛṣṭvā abravīt paruṣaṃ vacaḥ<BR>
13,012.035c	purā suduḥsahaṃ bhadre mama duḥkhaṃ tvayā kṛtam<BR>
13,012.036a	indradviṣṭena yajatā mām anādṛtya durmate<BR>
13,012.036c	indro 'ham asmi durbuddhe vairaṃ te yātitaṃ mayā<BR>
13,012.037a	indraṃ tu dṛṣṭvā rājarṣiḥ pādayoḥ śirasā gataḥ<BR>
13,012.037c	prasīda tridaśaśreṣṭha putrakāmena sa kratuḥ<BR>
13,012.037e	iṣṭas tridaśaśārdūla tatra me kṣantum arhasi<BR>
13,012.037f*0069_01	indraḥ surapatiś caiva vajrahasto mahābalaḥ<BR>
13,012.037f*0069_02	airāvatagajārūḍhaḥ sahasrākṣa namo 'stu te<BR>
13,012.038a	praṇipātena tasyendraḥ parituṣṭo varaṃ dadau<BR>
13,012.038c	putrā vai katame rājañ jīvantu tava śaṃsa me<BR>
13,012.038e	strībhūtasya hi ye jātāḥ puruṣasyātha ye 'bhavan<BR>
13,012.039a	tāpasī tu tataḥ śakram uvāca prayatāñjaliḥ<BR>
13,012.039c	strībhūtasya hi ye jātās te me jīvantu vāsava<BR>
13,012.040a	indras tu vismito hṛṣṭaḥ striyaṃ papraccha tāṃ punaḥ<BR>
13,012.040c	puruṣotpāditā ye te kathaṃ dveṣyāḥ sutās tava<BR>
13,012.041a	strībhūtasya hi ye jātāḥ snehas tebhyo 'dhikaḥ katham<BR>
13,012.041c	kāraṇaṃ śrotum icchāmi tan me vaktum ihārhasi<BR>
13,012.042	stry uvāca<BR>
13,012.042a	striyās tv abhyadhikaḥ sneho na tathā puruṣasya vai<BR>
13,012.042c	tasmāt te śakra jīvantu ye jātāḥ strīkṛtasya vai<BR>
13,012.043	bhīṣma uvāca<BR>
13,012.043a	evam ukte tatas tv indraḥ prīto vākyam uvāca ha<BR>
13,012.043c	sarva eveha jīvantu putrās te satyavādini<BR>
13,012.044a	varaṃ ca vṛṇu rājendra yaṃ tvam icchasi suvrata<BR>
13,012.044c	puruṣatvam atha strītvaṃ matto yad abhikāṅkṣasi<BR>
13,012.045	stry uvāca<BR>
13,012.045a	strītvam eva vṛṇe śakra prasanne tvayi vāsava<BR>
13,012.046a	evam uktas tu devendras tāṃ striyaṃ pratyuvāca ha<BR>
13,012.046c	puruṣatvaṃ kathaṃ tyaktvā strītvaṃ rocayase vibho<BR>
13,012.047a	evam uktaḥ pratyuvāca strībhūto rājasattamaḥ<BR>
13,012.047c	striyāḥ puruṣasaṃyoge prītir abhyadhikā sadā<BR>
13,012.047e	etasmāt kāraṇāc chakra strītvam eva vṛṇomy aham<BR>
13,012.048a	rame caivādhikaṃ strītve satyaṃ vai devasattama<BR>
13,012.048c	strībhāvena hi tuṣṭo 'smi gamyatāṃ tridaśādhipa<BR>
13,012.049a	evam astv iti coktvā tām āpṛcchya tridivaṃ gataḥ<BR>
13,012.049c	evaṃ striyā mahārāja adhikā prītir ucyate<BR>
13,013.001	yudhiṣṭhira uvāca<BR>
13,013.001a	kiṃ kartavyaṃ manuṣyeṇa lokayātrāhitārthinā<BR>
13,013.001c	kathaṃ vai lokayātrāṃ tu kiṃśīlaś ca samācaret<BR>
13,013.002	bhīṣma uvāca<BR>
13,013.002*0070_01	deve nārāyaṇe bhaktiḥ śaṃkare sādhupūjayā<BR>
13,013.002*0070_02	dhyānenātha japaiḥ kāryā svadharmaiḥ śucitejasā<BR>
13,013.002a	kāyena trividhaṃ karma vācā cāpi caturvidham<BR>
13,013.002c	manasā trividhaṃ caiva daśa karmapathāṃs tyajet<BR>
13,013.003a	prāṇātipātaṃ stainyaṃ ca paradāram athāpi ca<BR>
13,013.003c	trīṇi pāpāni kāyena sarvataḥ parivarjayet<BR>
13,013.004a	asatpralāpaṃ pāruṣyaṃ paiśunyam anṛtaṃ tathā<BR>
13,013.004c	catvāri vācā rājendra na jalpen nānucintayet<BR>
13,013.005a	anabhidhyā parasveṣu sarvasattveṣu sauhṛdam<BR>
13,013.005c	karmaṇāṃ phalam astīti trividhaṃ manasā caret<BR>
13,013.006a	tasmād vākkāyamanasā nācared aśubhaṃ naraḥ<BR>
13,013.006c	śubhāśubhāny ācaran hi tasya tasyāśnute phalam<BR>
13,013.006d*0071_01	śubhāny evācaraṃl loke bhakto nārāyaṇasya hi<BR>
13,013.006d*0071_02	tasyaiva tu padaṃ sūkṣmaṃ prasādād aśnuyāt param<BR>
13,013.006d@003_0000	yudhiṣṭhiraḥ<BR>
13,013.006d@003_0001	cittaṃ me dūyate tāta loke param avindataḥ<BR>
13,013.006d@003_0002	aśāśvatam idaṃ sarvaṃ jagat sthāvarajaṃgamam<BR>
13,013.006d@003_0003	ṛte nārāyaṇaṃ puṇyaṃ pratibhāti pitāmaha<BR>
13,013.006d@003_0004	nārāyaṇo hi viśvātmā puruṣaḥ puṣkarekṣaṇaḥ<BR>
13,013.006d@003_0005	bhīṣmaḥ<BR>
13,013.006d@003_0005	tasyāsya devakīsūnoḥ śrutaṃ kṛtsnaṃ tvayānagha<BR>
13,013.006d@003_0006	yudhiṣṭhira mahāprājña mayā dṛṣṭaṃ ca saṃgare<BR>
13,013.006d@003_0006	yudhiṣṭhiraḥ<BR>
13,013.006d@003_0007	tvatta eva tu rājendra rājadharmāś ca puṣkalāḥ<BR>
13,013.006d@003_0008	śrutaṃ purāṇam akhilaṃ nāradena niveditam<BR>
13,013.006d@003_0009	guhyaṃ nārāyaṇākhyānaṃ trividhakleśanāśanam<BR>
13,013.006d@003_0010	ekāntadharmaniyamāḥ samāsavyāsakalpitāḥ<BR>
13,013.006d@003_0011	kathitā vai mahābhāga tvayā vai madanugrahāt<BR>
13,013.006d@003_0012	lokarakṣaṇakartṛtvaṃ tasyaiva harimedhasaḥ<BR>
13,013.006d@003_0013	ātitheyavidhiś caiva tapāṃsi niyamāś ca ye<BR>
13,013.006d@003_0014	vedavādaprasiddhāś ca vājapeyādayo makhāḥ<BR>
13,013.006d@003_0015	yajñā draviṇaniṣpādyā agnihotrānupālitāḥ<BR>
13,013.006d@003_0016	japayajñāś ca vividhā brāhmaṇānāṃ tapasvinām<BR>
13,013.006d@003_0017	ekādaśavidhāḥ proktā haviryajñā dvijātinām<BR>
13,013.006d@003_0018	teṣāṃ phalaviśeṣāś ca uñchadharmās tathaiva ca<BR>
13,013.006d@003_0019	ahany ahani ye proktā mahāyajñā dvijātinām<BR>
13,013.006d@003_0020	vedaśravaṇadharmāś ca brahmayajñaphalaṃ tathā<BR>
13,013.006d@003_0021	vedavratavidhānaṃ ca niyamāś caiva vaidikāḥ<BR>
13,013.006d@003_0022	svāhā svadhā praṇīte ca iṣṭāpūrtaphalaṃ tathā<BR>
13,013.006d@003_0023	uttarottarasevāyām āśramāṇāṃ ca yat phalam<BR>
13,013.006d@003_0024	pratyekaśaś ca niṣṭhāyām āśramāṇāṃ mahāmate<BR>
13,013.006d@003_0025	māsapakṣopavāsānāṃ samyag uktaṃ phalaṃ ca yat<BR>
13,013.006d@003_0026	anāśitānāṃ ye lokā ye ca pañcatapā narāḥ<BR>
13,013.006d@003_0027	vīrādhvānaṃ prapannānāṃ yā gatiś cāgnihotriṇām<BR>
13,013.006d@003_0028	grīṣme pañcatapānāṃ ca śiśire jalacāriṇām<BR>
13,013.006d@003_0029	varṣe sthaṇḍilaśāyīnāṃ phalaṃ yat parikīrtitam<BR>
13,013.006d@003_0030	loke cakracarāṇāṃ ca dvijānāṃ yat phalaṃ smṛtam<BR>
13,013.006d@003_0031	annādīnāṃ ca dānānāṃ yat phalaṃ parikīrtitam<BR>
13,013.006d@003_0032	sarvatīrthābhiṣiktānāṃ narāṇāṃ ca phalodayaḥ<BR>
13,013.006d@003_0033	rājñāṃ dharmāś ca ye loke samyak pālayatāṃ prajāḥ<BR>
13,013.006d@003_0034	ye ca satyavratā loke ye ca tīrthe kṛtaśramāḥ<BR>
13,013.006d@003_0035	mātāpitṛparā ye ca guruvṛttīś ca saṃśritāḥ<BR>
13,013.006d@003_0036	gobrāhmaṇaparitrāṇe rāṣṭrātikramaṇe tathā<BR>
13,013.006d@003_0037	tyajanty abhimukhāḥ prāṇān nirbhayāḥ sattvam āśritāḥ<BR>
13,013.006d@003_0038	sahasradakṣiṇānāṃ ca yā gatir dadatāṃ vara<BR>
13,013.006d@003_0039	ve ca saṃdhyām upāsante samyag uktā mahāvratāḥ<BR>
13,013.006d@003_0040	tathā yogavidhānaṃ ca yad grantheṣv abhiśabditam<BR>
13,013.006d@003_0041	vedādyāḥ śrutayaś cāpi śrutā me kurusattama<BR>
13,013.006d@003_0042	siddhāntanirṇayāś cāpi dvaipāyanamukhodgatāḥ<BR>
13,013.006d@003_0043	śrutāḥ pañca mahāyāgā yeṣu sarvaṃ pratiṣṭhitam<BR>
13,013.006d@003_0044	tatprabhedeṣu ye dharmās te 'pi vai kṛtsnaśaḥ śrutāḥ<BR>
13,013.006d@003_0045	na ca dūṣayituṃ śakyāḥ sadbhir uktā hi te tathā<BR>
13,013.006d@003_0046	eteṣāṃ kila dharmāṇām uttamo vaiṣṇavo vidhiḥ<BR>
13,013.006d@003_0047	rakṣate bhagavān viṣṇur bhaktam ātmaśarīravat<BR>
13,013.006d@003_0048	karmaṇo hi kṛtasyeha kāmitasya dvijottamaiḥ<BR>
13,013.006d@003_0049	phalaṃ hy avaśyaṃ bhoktavyam ṛṣir dvaipāyano 'bravīt<BR>
13,013.006d@003_0050	bhogānte cāpi patanaṃ gatiḥ pūrvaṃ prabhāṣitā<BR>
13,013.006d@003_0051	na me prītikarās tv ete viṣodarkā hi me matāḥ<BR>
13,013.006d@003_0052	vadhāt kaṣṭataraṃ manye garbhavāsaṃ mahādyute<BR>
13,013.006d@003_0053	diṣṭānte yāni duḥkhāni puruṣo vindate vibho<BR>
13,013.006d@003_0054	tataḥ kaṣṭatarāṇīha garbhavāse hi vindati<BR>
13,013.006d@003_0055	tataś cābhyadhikāṃ tīvrāṃ vedanāṃ labhate naraḥ<BR>
13,013.006d@003_0056	garbhāpakramaṇe tāta karmaṇām upasarpaṇe<BR>
13,013.006d@003_0057	tasmān me niścayo jāto dharmeṣv eteṣu bhārata<BR>
13,013.006d@003_0058	tad icchāmi kuruśreṣṭha tvatprasādān mahāmate<BR>
13,013.006d@003_0059	taṃ dharmaṃ ceha vettuṃ vai yo jarājanmamṛtyuhā<BR>
13,013.006d@003_0060	yenoṣṇadā vaitaraṇī asipatravanaṃ ca tat<BR>
13,013.006d@003_0061	kuṇḍāni cāgnitaptāni kṣuradhārāpathas tathā<BR>
13,013.006d@003_0062	śālmalīṃ ca mahāghorām āyasīṃ ghorakaṇṭakām<BR>
13,013.006d@003_0063	mātāpitṛkṛte cāpi suhṛnmitrārthakāraṇāt<BR>
13,013.006d@003_0064	ātmahetoś ca pāpāni kṛtānīha naraiś ca yaiḥ<BR>
13,013.006d@003_0065	teṣāṃ phalodayaṃ kaṣṭam ṛṣir dvaipāyano 'bravīt<BR>
13,013.006d@003_0066	kumbhīpākapradīptānāṃ śūlārtānāṃ ca krandatām<BR>
13,013.006d@003_0067	raurave kṣipyamāṇānāṃ prahārair mathitātmanām<BR>
13,013.006d@003_0068	stanatām apakṛttānāṃ pibatām ātmaśoṇitam<BR>
13,013.006d@003_0069	teṣām eva pravadatāṃ kāruṇyaṃ nāsti yantrataḥ<BR>
13,013.006d@003_0070	tṛṣṇāśuṣkoṣṭhakaṇṭhānāṃ vihvalānām acetasām<BR>
13,013.006d@003_0071	sarvaduḥkhābhitaptānāṃ rujārtānāṃ ca krośatām<BR>
13,013.006d@003_0072	vedanārtā hi krandanti pūrayanto diśo daśa<BR>
13,013.006d@003_0073	ekaḥ karoti pāpāni sahabhojyāni bāndhavaiḥ<BR>
13,013.006d@003_0074	teṣām ekaḥ phalaṃ bhuṅkte kaṣṭe vaivasvatakṣaye<BR>
13,013.006d@003_0075	yena naitāṃ gatiṃ gacchen na viṇmūtrāsthipicchile<BR>
13,013.006d@003_0076	viṣṭhāmūtrakṛmīmadhye bahujantuniṣevite<BR>
13,013.006d@003_0077	ko garbhavāsāt parato narako 'nyo vidhīyate<BR>
13,013.006d@003_0078	yatra vāsakṛto yogaḥ kukṣau vāso vidhīyate<BR>
13,013.006d@003_0079	jāto vistīrṇaduḥkhaḥ syād bhavate vigatajvaraḥ<BR>
13,013.006d@003_0080	na caiṣa labhyate kāmo jātamātraṃ hi mānavam<BR>
13,013.006d@003_0081	āviśantīha duḥkhāni manovākkāyikāni tu<BR>
13,013.006d@003_0082	tair asvatantro bhavati pīḍyamāno bhayānakaiḥ<BR>
13,013.006d@003_0083	tair garbhavāsaṃ gacchati avaśo jāyate tathā<BR>
13,013.006d@003_0084	avaśaś cehate jantur vrajaty avaśa eva hi<BR>
13,013.006d@003_0085	jarasā rūpavidhvaṃsaṃ prāpnoty avaśa eva tu<BR>
13,013.006d@003_0086	śarīrabhedam āpnoti jīryaty avaśa eva tu<BR>
13,013.006d@003_0087	evaṃ hy aniyato mṛtyur bhavaty eva sadā nṛṣu<BR>
13,013.006d@003_0088	garbheṣu mriyate kaś cij jāyamānas tathāparaḥ<BR>
13,013.006d@003_0089	jātā mriyante bahavo yauvanasthās tathāpare<BR>
13,013.006d@003_0090	madhyabhāve tu naśyanti sthaviro mṛta eva tu<BR>
13,013.006d@003_0091	ko janmano nodvijate svayaṃbhūr api yo bhavet<BR>
13,013.006d@003_0092	kutas tv asmadvidhas tāta maraṇasya vaśānugaḥ<BR>
13,013.006d@003_0093	nityāviṣṭo bhayenāhaṃ manasā kurusattama<BR>
13,013.006d@003_0094	muhūrtam apy ahaṃ śarma na vindāmi mahāmate<BR>
13,013.006d@003_0095	kālātmani tirobhūto nityaṃ tadguṇavarjitaḥ<BR>
13,013.006d@003_0096	annair bahuvidhaiḥ puṣṭaṃ vastrair nānāvidhair vṛtam<BR>
13,013.006d@003_0097	candanāgarudigdhāṅgaṃ maṇimuktāvibhūṣitam<BR>
13,013.006d@003_0098	yānair bahuvidhair yātam ekāntenaiva lālitam<BR>
13,013.006d@003_0099	yauvanoddhatarūpābhir madavihvalagāmibhiḥ<BR>
13,013.006d@003_0100	iṣṭābhir abhirāmābhir varastrībhir ayantritam<BR>
13,013.006d@003_0101	ramitaṃ suciraṃ kālaṃ śarīram amitaprabham<BR>
13,013.006d@003_0102	avitṛptā gamiṣyanti hitvā prāṇāṃs tathāpare<BR>
13,013.006d@003_0103	svarge 'py aniyatā bhūtis tathaivākāśasaṃśraye<BR>
13,013.006d@003_0104	devāpy adhiṣṭhānavaśās tasmād devaṃ na kāmaye<BR>
13,013.006d@003_0105	kāmānāṃ nāsty adhiṣṭhānam akāmas tu nivartate<BR>
13,013.006d@003_0106	lokasaṃgrahadharmās tu sarva eva na saṃśayaḥ<BR>
13,013.006d@003_0107	ḍolāsadharmān dharmajña ṛṣir dvaipāyano 'bravīt<BR>
13,013.006d@003_0108	kasmāt ko viṣamaṃ duḥkham āroheta vicakṣaṇaḥ<BR>
13,013.006d@003_0109	vidyamāne same mārge ḍolādharmavivarjite<BR>
13,013.006d@003_0110	ko hy ātmānaṃ priyaṃ loke ḍolāsādharmyatāṃ nayet<BR>
13,013.006d@003_0111	carācaraiḥ sarvabhūtair gantavyam aviśaṅkayā<BR>
13,013.006d@003_0112	asmāl lokāt paraṃ lokam apātheyam adaiśikam<BR>
13,013.006d@003_0113	ghoraṃ tamaḥ praveṣṭavyam atrātāram abāndhavam<BR>
13,013.006d@003_0114	ye tu taṃ kila dharmajñā dharmaṃ nārāyaṇeritam<BR>
13,013.006d@003_0115	ananyamanaso dāntāḥ smaranti niyatavratāḥ<BR>
13,013.006d@003_0116	tatas te na ca paśyanti prāpnuvanti paraṃ padam<BR>
13,013.006d@003_0117	rakṣate bhagavān viṣṇur bhaktān ātmaśarīravat<BR>
13,013.006d@003_0118	kulālacakrapratime bhrāmyamāṇeṣu jantuṣu<BR>
13,013.006d@003_0119	mātāpitṛsahasrāṇi saṃprāptāni mayā guro<BR>
13,013.006d@003_0120	snehāpannena pītās tu mātṝṇāṃ vividhāḥ stanāḥ<BR>
13,013.006d@003_0121	putradārasahasrāṇi iṣṭāniṣṭaśatāni ca<BR>
13,013.006d@003_0122	prāptāny adhiṣṭhānavaśād atītāni tathaiva ca<BR>
13,013.006d@003_0123	na kva cic ca sukhaṃ prāptaṃ na kva cic chāśvatī gatiḥ<BR>
13,013.006d@003_0124	sthānair mahadbhir vibhraṃśo duḥkhalabdhaiḥ punaḥ punaḥ<BR>
13,013.006d@003_0125	dhananāśaś ca saṃprāpto labdhvā duḥkhena tad dhanam<BR>
13,013.006d@003_0126	adhvagānām iva pathi cchāyām āśritya saṃgamaḥ<BR>
13,013.006d@003_0127	evaṃ karmavaśo loko jñātīnāṃ hitasaṃgamaḥ<BR>
13,013.006d@003_0128	viśramya ca punar yāti karmabhir darśitāṃ gatim<BR>
13,013.006d@003_0129	etad īdṛśakaṃ dṛṣṭvā jñātvā caiva samāgamam<BR>
13,013.006d@003_0130	ko na bibhyet kuruśreṣṭha viṣṭhānnasyeva bhojanāt<BR>
13,013.006d@003_0131	buddhiś ca me samutpannā vaiṣṇave dharmavistare<BR>
13,013.006d@003_0132	tad eṣa śirasā pādau gato 'smi bhagavaṃs tava<BR>
13,013.006d@003_0133	śaraṇaṃ ca prapanno 'smi gantavye śaraṇe dhruve<BR>
13,013.006d@003_0134	janmamṛtyujarākhinnas tribhir duḥkhair nipīḍitaḥ<BR>
13,013.006d@003_0135	icchāmi bhavatā trātum ebhyas tvatto mahāmune<BR>
13,013.006d@003_0136	tasyādyayugadharmasya śravaṇāt kurupuṃgava<BR>
13,013.006d@003_0137	etad ādyayugodbhūtaṃ tretāyāṃ tat tirohitam<BR>
13,013.006d@003_0138	bhīṣmaḥ<BR>
13,013.006d@003_0138	sa eva dharmam akhilam ṛṣir dvaipāyano 'bravīt<BR>
13,013.006d@003_0139	sadṛśaṃ rājaśārdūla vṛttasya ca kulasya ca<BR>
13,013.006d@003_0140	ko rājyaṃ vipulaṃ gṛhya sphītākārapuraṃ mahat<BR>
13,013.006d@003_0141	nirjitārātisāmantaṃ devarājyopamaṃ sukham<BR>
13,013.006d@003_0142	rājye rājyaguṇā ye ca tān vyudasya narādhipa<BR>
13,013.006d@003_0143	doṣaṃ paśyasi rājendra dehe 'smin pāñcabhautike<BR>
13,013.006d@003_0144	atikrāntās tvayā rājan vṛttena prapitāmahāḥ<BR>
13,013.006d@003_0145	dharmo vigrahavān dhīro viduraś ca mahāyaśāḥ<BR>
13,013.006d@003_0146	saṃjayaś ca mahātejā ye cānye divyadarśanāḥ<BR>
13,013.006d@003_0147	pravṛttajñānasaṃpannās tattvajñānavido nṛpa<BR>
13,013.006d@003_0148	te 'tikrāntā mahārāja brahmādyāḥ sasurāsurāḥ<BR>
13,013.006d@003_0149	anityaṃ duḥkhasaṃtaptaṃ jagad etan na saṃśayaḥ<BR>
13,013.006d@003_0150	evam etān mahābāho brahmādyān sasurāsurān<BR>
13,013.006d@003_0151	anityān satataṃ paśya manuṣyādiṣu kā kathā<BR>
13,013.006d@003_0152	nityāṃ tu prakṛtīm āhur yāsau prasavadharmiṇī<BR>
13,013.006d@003_0153	arūpiṇīm anirdeśyām akṛtāṃ puruṣātigām<BR>
13,013.006d@003_0154	tām atyantasukhāṃ saukhyāṃ nirvāṇam iti saṃjñitām<BR>
13,013.006d@003_0155	āhur brahmarṣayo hy ādyāṃ bhuvi caiva maharṣayaḥ<BR>
13,013.006d@003_0156	tayā puruṣarūpiṇyā dharmaprakṛtiko 'nagha<BR>
13,013.006d@003_0157	sa yāty eva hi nirvāṇaṃ yat tat prakṛtisaṃjñitam<BR>
13,013.006d@003_0158	sa eṣa prākṛto dharmo bhrājaty ādiyuge nṛpa<BR>
13,013.006d@003_0159	vikāradharmāḥ śeṣeṣu yugeṣu bharatarṣabha<BR>
13,013.006d@003_0160	bhrājante 'bhyadhikaṃ vīra saṃsārapathagocarāḥ<BR>
13,013.006d@003_0161	prakṛtīnāṃ ca sarvāsām akṛtā prakṛtiḥ smṛtā<BR>
13,013.006d@003_0162	evaṃ prakṛtidharmā hi varāṃ prakṛtim āśritāḥ<BR>
13,013.006d@003_0163	paśyanti paramāṃ loke dṛṣṭādṛṣṭānudarśinīm<BR>
13,013.006d@003_0164	sattvādiyugaparyante tretāyugasamudbhave<BR>
13,013.006d@003_0165	kāmaṃ kāmayamāneṣu brāhmaṇeṣu tirohitaḥ<BR>
13,013.006d@003_0166	kupatheṣu tu dharmeṣu prādurbhūteṣu kaurava<BR>
13,013.006d@003_0167	jāto mandapracāro hi dharmaḥ kaliyuge nṛpa<BR>
13,013.006d@003_0168	nityas tu puruṣo jñeyo viśvarūpo nirañjanaḥ<BR>
13,013.006d@003_0169	brahmādyā api devāś ca yaṃ sadā paryupāsate<BR>
13,013.006d@003_0170	taṃ ca nārāyaṇaṃ viddhi paraṃ brahmeti śāśvatam<BR>
13,013.006d@003_0171	tatkarma kuru kāyena dhyāyasva manasā ca tam<BR>
13,013.006d@003_0172	kīrtayasva ca tannāma vācā sarvatra bhūpate<BR>
13,013.006d@003_0173	tatpadaṃ prāpnuhi prāpyaṃ śāśvataṃ cāpunarbhavam<BR>
13,013.006d@003_0174	ity etad viṣṇum āśritya saṃsāragrahamokṣaṇam<BR>
13,013.006d@003_0175	kathitaṃ te mahābāho kiṃ bhūyaḥ śrotum icchasi<BR>
13,013.006d@003_0175	yudhiṣṭhiraḥ<BR>
13,013.006d@003_0176	kliśyamāneṣu bhūteṣu jātīmaraṇasāgare<BR>
13,013.006d@003_0177	bhīṣmaḥ<BR>
13,013.006d@003_0177	yat prāpya kleśaṃ nāpnoti tan me brūhi pitāmaha<BR>
13,013.006d@003_0178	atrāpy udāharantīmam itihāsaṃ purātanam<BR>
13,013.006d@003_0179	sanatkumārasya sataḥ saṃvādaṃ nāradasya ca<BR>
13,013.006d@003_0180	sanatkumāro bhagavān brahmaputro mahāyaśāḥ<BR>
13,013.006d@003_0181	pūrvajātās trayas tasya kathyante brahmavādinaḥ<BR>
13,013.006d@003_0182	sanakaḥ sanandanaś caiva tṛtīyaś ca sanātanaḥ<BR>
13,013.006d@003_0183	jātamātrāś ca te sarve pratibuddhā iti śrutiḥ<BR>
13,013.006d@003_0184	caturthaś caiva teṣāṃ sa bhagavān yogavittamaḥ<BR>
13,013.006d@003_0185	sanatkumāra iti vai kathayanti maharṣayaḥ<BR>
13,013.006d@003_0186	hairaṇyagarbhaḥ sa munir vasiṣṭhaḥ pañcamaḥ smṛtaḥ<BR>
13,013.006d@003_0187	ṣaṣṭhaḥ sthāṇuḥ sa bhagavān ameyātmā triśūladhṛt<BR>
13,013.006d@003_0188	tato 'pare samutpannāḥ pāvakā dāruṇe kratau<BR>
13,013.006d@003_0189	manasā svayaṃbhuvo hīme marīcipramukhās tathā<BR>
13,013.006d@003_0190	bhṛgur marīcer anujo bhṛgor apy aṅgirās tathā<BR>
13,013.006d@003_0191	anujo 'ṅgiraso 'thātriḥ pulastyo 'tres tathānujaḥ<BR>
13,013.006d@003_0192	pulastyasyānujo vidvān pulaho nu mahādyutiḥ<BR>
13,013.006d@003_0193	paṭhyante brahmajā hy ete vidvadbhir amitaujasaḥ<BR>
13,013.006d@003_0194	sarvam etan mahārāja kurvann ādigurur mahān<BR>
13,013.006d@003_0195	prabhur vibhur anantaśrīr brahmā lokapitāmahaḥ<BR>
13,013.006d@003_0196	mūrtimanto 'mṛtībhūtās tejasātitaponvitāḥ<BR>
13,013.006d@003_0197	sanakaprabhṛtayas tatra ye ca prāptāḥ paraṃ padam<BR>
13,013.006d@003_0198	kṛtsnaṃ kṣayam anuprāpya vimuktā mūrtibandhanāt<BR>
13,013.006d@003_0199	sanatkumāras tu vibhur yogam āsthāya yogavit<BR>
13,013.006d@003_0200	trīṃl lokān acarac chaśvad aiśvaryeṇa pareṇa hi<BR>
13,013.006d@003_0201	rudraś cāpy aṣṭaguṇitaṃ yogaṃ prāpto mahāyaśāḥ<BR>
13,013.006d@003_0202	sūkṣmam aṣṭaguṇaṃ rājann itare nṛpasattama<BR>
13,013.006d@003_0203	marīcipramukhās tāta sarve sṛṣṭyartham eva te<BR>
13,013.006d@003_0204	niyuktā rājaśārdūla teṣāṃ sṛṣṭiṃ śṛṇuṣva me<BR>
13,013.006d@003_0205	sapta brahmāṇa ity ete purāṇe niścayaṃ gatāḥ<BR>
13,013.006d@003_0206	sarve vedeṣu caivoktāḥ khileṣu ca na saṃśayaḥ<BR>
13,013.006d@003_0207	itihāsapurāṇe ca śrutir eṣā sanātanī<BR>
13,013.006d@003_0208	brāhmaṇā varadān etān prāhur vedāntapāragāḥ<BR>
13,013.006d@003_0209	eteṣāṃ pitaras tāta putrā ity anucakṣate<BR>
13,013.006d@003_0210	gaṇāḥ sapta mahārāja mūrtayo 'mūrtayas tathā<BR>
13,013.006d@003_0211	pitṝṇāṃ caiva rājendra putrā devā iti śrutiḥ<BR>
13,013.006d@003_0212	devair vyāptā ime lokā ity evam anuśuśruma<BR>
13,013.006d@003_0213	kṛṣṇadvaipāyanāc caiva devasthānāt tathaiva ca<BR>
13,013.006d@003_0214	devalāc ca naraśreṣṭha kāśyapāc ca mayā śrutam<BR>
13,013.006d@003_0215	gautamād api kauṇḍinyād bhāradvājāt tathaiva ca<BR>
13,013.006d@003_0216	mārkaṇḍeyāt tathaivaitad ṛṣer devamatāt tathā<BR>
13,013.006d@003_0217	pitrā ca mama rājendra śrāddhakāle prabhāṣitam<BR>
13,013.006d@003_0218	paraṃ rahasyaṃ vedāntaṃ priyaṃ hi paramātmanaḥ<BR>
13,013.006d@003_0219	ataḥ paraṃ pravakṣyāmi yan māṃ pṛcchasi bhārata<BR>
13,013.006d@003_0220	tad ihaikamanobuddhiḥ śṛṇuṣvāvahito nṛpa<BR>
13,013.006d@003_0221	svāyaṃbhuvasya saṃvādaṃ nāradasya ca dhīmataḥ<BR>
13,013.006d@003_0222	sanatkumāro bhagavān divyaṃ jajvāla tejasā<BR>
13,013.006d@003_0223	aṅguṣṭhamātro bhūtvā vai vicacāra mahādyutiḥ<BR>
13,013.006d@003_0224	sa kadā cin mahābhāgo merupṛṣṭhaṃ samāgamat<BR>
13,013.006d@003_0225	nāradena naraśreṣṭha muninā brahmavādinā<BR>
13,013.006d@003_0226	jijñāsamānāv anyonyaṃ sakāśe brahmaṇas tataḥ<BR>
13,013.006d@003_0227	brahmabhāvagatau tāta paramārthārthacintakau<BR>
13,013.006d@003_0228	matimān matimacchreṣṭhaṃ buddhimān buddhimattaram<BR>
13,013.006d@003_0229	kṣetravit kṣetravicchreṣṭhaṃ jñānavij jñānavittamam<BR>
13,013.006d@003_0230	sanatkumāraṃ tattvajñaṃ bhagavantam ariṃdama<BR>
13,013.006d@003_0231	lokavil lokavicchreṣṭham ātmavic cātmavittamam<BR>
13,013.006d@003_0232	sarvavedārthakuśalaṃ sarvaśāstraviśāradam<BR>
13,013.006d@003_0233	sāṃkhyayogaṃ ca yo veda pāṇāv āmalakaṃ yathā<BR>
13,013.006d@003_0234	nāradaḥ<BR>
13,013.006d@003_0234	nārado 'tha naraśreṣṭha taṃ papraccha mahādyutiḥ<BR>
13,013.006d@003_0235	trayoviṃśatitattvasya avyaktasya mahāmune<BR>
13,013.006d@003_0236	prabhavaṃ cāpy ayaṃ caiva śrotum icchāmi tattvataḥ<BR>
13,013.006d@003_0237	adhyātmam adhibhūtaṃ ca adhidaivaṃ tathaiva ca<BR>
13,013.006d@003_0238	kālasaṃkhyāṃ ca sargaṃ ca sraṣṭāraṃ puruṣaṃ prabhum<BR>
13,013.006d@003_0239	yaṃ viśvam upajīvanti yena sarvam idaṃ tatam<BR>
13,013.006d@003_0240	sanatkumāraḥ<BR>
13,013.006d@003_0240	yaṃ prāpya na nivartante tad bhavān vaktum arhati<BR>
13,013.006d@003_0241	yaṃ viśvam upajīvanti yam āhuḥ puruṣaṃ param<BR>
13,013.006d@003_0242	taṃ vai śṛṇu mahābuddhe nārāyaṇam anāmayam<BR>
13,013.006d@003_0243	eṣa nārāyaṇo nāma yaṃ viśvam upajīvati<BR>
13,013.006d@003_0244	eṣa sraṣṭā vidhātā ca hartā pālayitā prabhuḥ<BR>
13,013.006d@003_0245	prāpyainaṃ na nivartante yatayo 'dhyātmacintakāḥ<BR>
13,013.006d@003_0246	etāvad eva vaktavyaṃ mayā nārada pṛcchate<BR>
13,013.006d@003_0247	paraṃ na vedmi tat sargaṃ yāvāṃś cāyaṃ yathāpyayam<BR>
13,013.006d@003_0248	śrūyatām ānupūrvyeṇa nava sargāḥ prayatnataḥ<BR>
13,013.006d@003_0249	yathākālaparīmāṇaṃ tattvānām ṛṣisattama<BR>
13,013.006d@003_0250	adhyātmam adhibhūtaṃ ca adhidaivaṃ tathaiva ca<BR>
13,013.006d@003_0251	kālasaṃkhyāṃ ca sargaṃ ca sarvam eva mahāmune<BR>
13,013.006d@003_0252	tamasaḥ kurvataḥ sargaṃ tāmaso hy abhidhīyate<BR>
13,013.006d@003_0253	brahmavidbhir dvijair nityaṃ nityam adhyātmacintakaiḥ<BR>
13,013.006d@003_0254	paryāyanāmāny etasya kathayanti manīṣiṇaḥ<BR>
13,013.006d@003_0255	tāni te saṃpravakṣyāmi tad ihaikamanāḥ śṛṇu<BR>
13,013.006d@003_0256	mahārṇavo 'rṇavaś caiva salilaṃ ca guṇās tathā<BR>
13,013.006d@003_0257	vedās tapaś ca yajñāś ca dharmāś ca bhagavān vibhuḥ<BR>
13,013.006d@003_0258	prāṇaḥ saṃvartako 'gniś ca vyoma kālas tathaiva ca<BR>
13,013.006d@003_0259	nāmāny etāni brahmarṣe śarīrasyeśvarasya vai<BR>
13,013.006d@003_0260	kīrtitāni dvijaśreṣṭha mayā śāstrānumānataḥ<BR>
13,013.006d@003_0261	caturyugasahasrāṇi caturyugam ariṃdama<BR>
13,013.006d@003_0262	prāhuḥ kalpasahasraṃ vai brāhmaṇās tattvadarśinaḥ<BR>
13,013.006d@003_0263	daśa kalpasahasrāṇi avyayasya mahāniśā<BR>
13,013.006d@003_0264	tathaiva divasaṃ prāhur yogāḥ sāṃkhyāś ca tattvataḥ<BR>
13,013.006d@003_0265	niśāsupto 'tha bhagavān kṣapānte pratyabudhyata<BR>
13,013.006d@003_0266	paścād buddhvā sasarjāpas tāsu vīryam avāsṛjat<BR>
13,013.006d@003_0267	tad aṇḍam abhavad dhaimaṃ sahasrāṃśusamaprabham<BR>
13,013.006d@003_0268	ahaṃkṛtvā tatas tasmin sasarja prabhur īśvaraḥ<BR>
13,013.006d@003_0269	hiraṇyagarbhaṃ viśvātmā brahmāṇaṃ jalavan munim<BR>
13,013.006d@003_0270	bhūtabhavyabhaviṣyasya kartāram anaghaṃ vibhum<BR>
13,013.006d@003_0271	mūrtimantaṃ mahātmānaṃ viśvaśaṃbhuṃ svayaṃbhuvam<BR>
13,013.006d@003_0272	aṇimā laghimā prāptir īśāno jyotiṣāṃ varam<BR>
13,013.006d@003_0273	cakre tirodhāṃ bhagavān etat kṛtvā mahāyaśāḥ<BR>
13,013.006d@003_0274	etasyāpi niśām āhur vedavedāṅgapāragāḥ<BR>
13,013.006d@003_0275	pañca kalpasahasrāṇi ahar etāvad eva ca<BR>
13,013.006d@003_0276	sa sargaṃ kurute brahmā tāmasasyānupūrvaśaḥ<BR>
13,013.006d@003_0277	sṛjate ha tv ahaṃkāraṃ parameṣṭhinam avyayam<BR>
13,013.006d@003_0278	ahaṃkāreṇa vai lokā vyāptāḥ sāhaṃkṛtena vai<BR>
13,013.006d@003_0279	yenāviṣṭāni bhūtāni majjanty avyaktasāgare<BR>
13,013.006d@003_0280	devarṣidānavanarā yakṣagandharvakiṃnarāḥ<BR>
13,013.006d@003_0281	unmajjanti nimajjanti ūrdhvādhas tiryag eva ca<BR>
13,013.006d@003_0282	etasyāpi niśām āhus tṛtīyām atha kurvataḥ<BR>
13,013.006d@003_0283	trīṇi kalpasahasrāṇi ahar etāvad eva tu<BR>
13,013.006d@003_0284	ahaṃkāras tu sṛjati mahābhūtāni pañca vai<BR>
13,013.006d@003_0285	pṛthivī vāyur ākāśam āpo jyotiś ca pañcamam<BR>
13,013.006d@003_0286	eteṣāṃ guṇatattvāni pañca prāhur dvijātayaḥ<BR>
13,013.006d@003_0287	śabde sparśe ca rūpe ca rase gandhe tathaiva ca<BR>
13,013.006d@003_0288	guṇeṣv eteṣv abhiratāḥ paṅkalagnā iva dvipāḥ<BR>
13,013.006d@003_0289	nottiṣṭhanty avaśībhūtāḥ saktā avyaktasāgare<BR>
13,013.006d@003_0290	eteṣām iha vai sargaṃ caturtham iha kurvataḥ<BR>
13,013.006d@003_0291	caturyugasahasre vai ahorātrās tathaiva ca<BR>
13,013.006d@003_0292	ananta iti vikhyātaḥ pañcamaḥ sarga ucyate<BR>
13,013.006d@003_0293	indriyāṇi daśaikaṃ ca yathāśrutinidarśanāt<BR>
13,013.006d@003_0294	manaḥ sarvam idaṃ tāta viśvaṃ sarvam idaṃ jagat<BR>
13,013.006d@003_0295	na tathānyāni bhūtāni balavanti yathā manaḥ<BR>
13,013.006d@003_0296	etasyāpi ha vai sargaṃ ṣaṣṭham āhur dvijātayaḥ<BR>
13,013.006d@003_0297	ahaḥ kalpasahasraṃ vai rātrir etāvatī tathā<BR>
13,013.006d@003_0298	ūrdhvasrotas tu vai sargaṃ saptamaṃ brahmaṇo viduḥ<BR>
13,013.006d@003_0299	aṣṭamaṃ cāpy adhaḥsrotas tiryak tu navamaḥ smṛtaḥ<BR>
13,013.006d@003_0300	etāni nava sargāṇi tattvāni ca mahāmune<BR>
13,013.006d@003_0301	caturviṃśati tattvāni tattvasaṃkhyāni te 'nagha<BR>
13,013.006d@003_0302	sarvasya prabhavaḥ pūrvam ukto nārāyaṇaḥ prabhuḥ<BR>
13,013.006d@003_0303	avyayaḥ prabhavaś caiva avyaktasya mahāmune<BR>
13,013.006d@003_0304	pravakṣyāmy aparaṃ tattvaṃ yasya yasyeśvaraś ca yaḥ<BR>
13,013.006d@003_0305	adhyātmam adhibhūtaṃ ca adhidaivaṃ tathaiva ca<BR>
13,013.006d@003_0306	yathāśrutaṃ yathādṛṣṭaṃ tattvato vai nibodha me<BR>
13,013.006d@003_0306	sanatkumāraḥ<BR>
13,013.006d@003_0307	adhaḥsrotasi sarge ca tiryaksrotasi caiva hi<BR>
13,013.006d@003_0308	etābhyām īśvaraṃ vidyād ūrdhvasrotas tathaiva ca<BR>
13,013.006d@003_0309	karmendriyāṇāṃ pañcānām īśvaro buddhigocaraḥ<BR>
13,013.006d@003_0310	buddhīndriyāṇām atha tu īśvaro mana ucyate<BR>
13,013.006d@003_0311	manasaḥ pañca bhūtāni saguṇāny āhur īśvaram<BR>
13,013.006d@003_0312	bhūtānām īśvaraṃ vidyād brahmāṇaṃ parameṣṭhinam<BR>
13,013.006d@003_0313	bhavān hi kuśalaś caiva dharmeṣv eṣu pareṣu vai<BR>
13,013.006d@003_0314	kālāgnir ahnaḥ kalpānte jagad dahati cāṃśubhiḥ<BR>
13,013.006d@003_0315	tataḥ sarvāṇi bhūtāni sthāvarāṇi carāṇi ca<BR>
13,013.006d@003_0316	mahābhūtāni dagdhāni svayoniṃ gamitāni vai<BR>
13,013.006d@003_0317	kūrmapṛṣṭhanibhā bhūmir nirdagdhakuśakaṇṭakā<BR>
13,013.006d@003_0318	nirvṛkṣā nistṛṇā caiva dagdhā kālāgninā tadā<BR>
13,013.006d@003_0319	jagat pralīnaṃ jagati jagac cāpsu pralīyate<BR>
13,013.006d@003_0320	naṣṭagandhā tadā sūkṣmā jalam evābhavat tadā<BR>
13,013.006d@003_0321	tato mayūkhajālena sūryas tv āpīyate jalam<BR>
13,013.006d@003_0322	rasātmā līyate cārke tadā brāhmaṇasattama<BR>
13,013.006d@003_0323	antarikṣagatān bhūtān pradahaty analas tadā<BR>
13,013.006d@003_0324	agnibhūtaṃ tadā vyoma bhavatīty abhicakṣate<BR>
13,013.006d@003_0325	taṃ tathā visphurantaṃ hi vāyur jarayate mahān<BR>
13,013.006d@003_0326	mahatā balavegena ādatte taṃ hi bhānumān<BR>
13,013.006d@003_0327	vāyor api guṇaṃ sparśam ākāśaṃ grasate yadā<BR>
13,013.006d@003_0328	praśāmyati tato vāyuḥ khaṃ tu tiṣṭhati nānadat<BR>
13,013.006d@003_0329	tasya taṃ ninadaṃ śabdam ādatte vai manas tadā<BR>
13,013.006d@003_0330	sa śabdaguṇahīnātmā tiṣṭhate mūrtimāṃs tu vai<BR>
13,013.006d@003_0331	bhuṅkte ca sa tadā vyoma manas tāta digātmakam<BR>
13,013.006d@003_0332	vyomātmani vinaṣṭe tu saṃkalpātmā vivardhate<BR>
13,013.006d@003_0333	saṃkalpātmānam ādatte cittaṃ vai svena tejasā<BR>
13,013.006d@003_0334	cittaṃ grasaty ahaṃkāras tadā vai munisattama<BR>
13,013.006d@003_0335	vinaṣṭe ca tadā citte ahaṃkāro 'bhavan mahān<BR>
13,013.006d@003_0336	ahaṃkāraṃ tadādatte mahān brahmā prajāpatiḥ<BR>
13,013.006d@003_0337	abhimāne vinaṣṭe tu mahān brahmā virājate<BR>
13,013.006d@003_0338	taṃ tadā triṣu lokeṣu mūrtiṣv evāgramūrtijam<BR>
13,013.006d@003_0339	yena viśvam idaṃ kṛtsnaṃ nirmitaṃ vai guṇārthinā<BR>
13,013.006d@003_0340	mūrtiṃ jaleśvaram api vyavasāyaguṇātmakam<BR>
13,013.006d@003_0341	grasiṣṇur bhagavān brahmā vyaktāvyaktam asaṃśayaḥ<BR>
13,013.006d@003_0342	eṣo 'vyayasya pralayo mayā te parikīrtitaḥ<BR>
13,013.006d@003_0343	adhyātmam adhibhūtaṃ ca adhidaivaṃ ca śrūyatām<BR>
13,013.006d@003_0344	raso 'dhibhūtaṃ varuṇo 'dhidaivataṃ syāt ||4|| pṛthivī pañcamaṃ<BR>
13,013.006d@003_0344	pāñcabhautikam etac catuṣṭayam anuvarṇitam ||6||<BR>
13,013.006d@003_0344	bhūtaṃ ghrāṇam adhyātmaṃ gandho 'dhibhūtaṃ vāyur adhidaivataṃ syāt ||5||<BR>
13,013.006d@003_0344	adhibhūtaṃ sūryo 'dhidaivataṃ syāt ||3|| āpaś caturthaṃ bhūtaṃ jihvādhyātmaṃ<BR>
13,013.006d@003_0344	ākāśaṃ prathamaṃ bhūtaṃ śrotram adhyātmaṃ śabdo 'dhibhūtaṃ diśo 'dhidaivatam ||1||<BR>
13,013.006d@003_0344	vāyur dvitīyaṃ bhūtaṃ tvag adhyātmaṃ sparśo 'dhibhūtaṃ vidyud<BR>
13,013.006d@003_0344	adhidaivataṃ syāt ||2|| jyotis tṛtīyaṃ bhūtaṃ cakṣur adhyātmaṃ rūpam<BR>
13,013.006d@003_0345	candramā adhidaivataṃ syāt ||7|| ahaṃkāro 'dhyātmam abhimāno<BR>
13,013.006d@003_0345	'dhibhūtaṃ viriñco 'dhidaivataṃ syāt ||8|| buddhir adhyātmaṃ vyavasāyo<BR>
13,013.006d@003_0345	agnir adhidaivataṃ syāt ||6|| mano 'dhyātmaṃ mantavyam adhibhūtaṃ<BR>
13,013.006d@003_0345	'dhibhūtaṃ brahmādhidaivataṃ syāt ||9||<BR>
13,013.006d@003_0345	ata ūrdhvam indriyam anuvarṇayiṣyāmaḥ ||1|| pādāv adhyātmaṃ<BR>
13,013.006d@003_0345	'dhibhūtaṃ prajāpatir adhidaivataṃ syāt ||5|| vāg adhyātmaṃ vaktavyam adhibhūtam<BR>
13,013.006d@003_0345	kartavyam adhibhūtam indro 'dhidaivataṃ syāt ||3|| pāyur adhyātmaṃ visargo<BR>
13,013.006d@003_0345	gantavyam adhibhūtaṃ viṣṇur adhidaivataṃ syāt ||2|| hastāv adhyātmaṃ<BR>
13,013.006d@003_0345	'dhibhūtaṃ mitro 'dhidaivataṃ syāt ||4|| upastho 'dhyātmam ānando<BR>
13,013.006d@003_0346	stanitagarjitonmiśraṃ tadvat tatraiva praṇāśāt | evam avyakto<BR>
13,013.006d@003_0346	guṇān sṛjati saṃharate ca ||4||<BR>
13,013.006d@003_0346	cordhvam uttiṣṭhate saṃharate ca ||3|| yathā cāntarikṣād abhrakośam uttiṣṭhati<BR>
13,013.006d@003_0346	guṇān sṛjati saṃharate ca ||2|| yathārṇavād ūrmimālānicayaś<BR>
13,013.006d@003_0346	krīḍārtham ||1|| yathādityo 'ṃśujālaṃ kṣipati saṃharate ca evam avyakto<BR>
13,013.006d@003_0346	evam avyakto bhagavān sakṛt kṛtsnān kurute saṃharate ca | kasmāt |<BR>
13,013.006d@003_0347	ca ||2|| bhagavato 'vyaktasya kriyāvato 'kriyāvataś ca prakṛtiḥ |<BR>
13,013.006d@003_0347	śuciḥ |tenādhiṣṭhitā prakṛtiś cetayati nityaṃ sahadharmā<BR>
13,013.006d@003_0347	yathā kūrmo 'ṅgāni kāmāt prasārayate punaś ca praveśayati evam avyakto<BR>
13,013.006d@003_0347	lokān prakāśayate praveśayate ca ||1|| evaṃ cetanaś ca bhagavān pañcaviṃśakaḥ<BR>
13,013.006d@003_0347	kriyāvān ajarāmaraḥ kṣetrajño nārāyaṇaḥ puruṣaḥ ||3||<BR>
13,013.006d@003_0347	bhīṣmaḥ<BR>
13,013.006d@003_0348	ity etan nāradāyoktaṃ kumāreṇa ca dhīmatā<BR>
13,013.006d@003_0349	etac chrutvā dvijo rājan sarvayajñaphalaṃ labhet<BR>
13,013.006d@003A_0000	yudhiṣṭhiraḥ<BR>
13,013.006d@003A_0001	ātmany agnīn samādhāya ya ete kurunandana<BR>
13,013.006d@003A_0002	dvijātayo vratopetā japayajñaparāyaṇāḥ<BR>
13,013.006d@003A_0003	yajanty ārambhayajñaiś ca mānasaṃ yajñam āsthitāḥ<BR>
13,013.006d@003A_0004	agnibhyaś ca paraṃ nāsti yeṣām eṣā vyavasthitiḥ<BR>
13,013.006d@003A_0005	teṣāṃ gatir mahāprājña kīdṛśī kiṃparāś ca te<BR>
13,013.006d@003A_0006	bhīṣmaḥ<BR>
13,013.006d@003A_0006	etad icchāmi tattvena tvattaḥ śrotuṃ pitāmaha<BR>
13,013.006d@003A_0007	atra te vartayiṣyāmi itihāsaṃ purātanam<BR>
13,013.006d@003A_0008	vaikuṇṭhasya ca saṃvādaṃ suparṇasya ca bhārata<BR>
13,013.006d@003A_0009	amṛtasya samutpattau devānām asuraiḥ saha<BR>
13,013.006d@003A_0010	ṣaṣṭiṃ varṣasahasrāṇi devāsuram avartata<BR>
13,013.006d@003A_0011	tatra devās tu daiteyair vadhyante bhṛśadāruṇaiḥ<BR>
13,013.006d@003A_0012	trātāraṃ nādhigacchanti vadhyamānā mahāsuraiḥ<BR>
13,013.006d@003A_0013	ārtās te devadeveśaṃ prapannāḥ śaraṇaiṣiṇaḥ<BR>
13,013.006d@003A_0014	pitāmahaṃ mahāprājñaṃ vadhyamānāḥ suretaraiḥ<BR>
13,013.006d@003A_0015	tā dṛṣṭvā devatā brahmā saṃbhrāntendriyamānasaḥ<BR>
13,013.006d@003A_0016	vaikuṇṭhaṃ śaraṇaṃ devaṃ pratipede ca taiḥ saha<BR>
13,013.006d@003A_0017	tataḥ sa devaiḥ sahitaḥ padmayonir nareśvara<BR>
13,013.006d@003A_0018	tuṣṭāva prāñjalir bhūtvā nārāyaṇam anāmayam<BR>
13,013.006d@003A_0019	tvadrūpacintanān nāmnāṃ smaraṇād arcanād api<BR>
13,013.006d@003A_0020	tapoyogādibhiś caiva śreyo yānti manīṣiṇaḥ<BR>
13,013.006d@003A_0021	bhaktavatsala padmākṣa parameśvara pāpahan<BR>
13,013.006d@003A_0022	paramātmāvikārād ya nārāyaṇa namo 'stu te<BR>
13,013.006d@003A_0023	namas te sarvalokāde sarvātmāmitavikrama<BR>
13,013.006d@003A_0024	sarvabhūtabhaviṣyeśa sarvabhūtamaheśvara<BR>
13,013.006d@003A_0025	devānām api devas tvaṃ sarvavidyāparāyaṇaḥ<BR>
13,013.006d@003A_0026	jagadbījasamāhāra jagataḥ paramo hy asi<BR>
13,013.006d@003A_0027	trāyasva devatā vīra dānavādyaiḥ supīḍitāḥ<BR>
13,013.006d@003A_0028	lokāṃś ca lokapālāṃś ca ṛṣīṃś ca jayatāṃ vara<BR>
13,013.006d@003A_0029	vedāḥ sāṅgopaniṣadaḥ sarahasyāḥ sasaṃgrahāḥ<BR>
13,013.006d@003A_0030	soṃkārāḥ savaṣaṭkārāḥ prāhus tvāṃ yajñam uttamam<BR>
13,013.006d@003A_0031	pavitrāṇāṃ pavitraṃ ca maṅgalānāṃ ca maṅgalam<BR>
13,013.006d@003A_0032	tapasvināṃ tapaś caiva daivataṃ devatāsv api<BR>
13,013.006d@003A_0033	evamādipuraskārair ṛksāmayajuṣāṃ gaṇaiḥ<BR>
13,013.006d@003A_0034	vaikuṇṭhaṃ tuṣṭuvur devāḥ sarve brahmarṣibhiḥ saha<BR>
13,013.006d@003A_0035	tato 'ntarikṣe vāg āsīn meghagambhīranisvanā<BR>
13,013.006d@003A_0036	jeṣyadhvaṃ dānavān yūyaṃ mayaiva saha saṃgare<BR>
13,013.006d@003A_0037	tato devagaṇānāṃ ca dānavānāṃ ca yudhyatām<BR>
13,013.006d@003A_0038	prādurāsīn mahātejāḥ śārṅgacakragadādharaḥ<BR>
13,013.006d@003A_0039	suparṇapṛṣṭham āsthāya tejasā pradahann iva<BR>
13,013.006d@003A_0040	vyadhamad dānavān sarvān bāhudraviṇatejasā<BR>
13,013.006d@003A_0041	taṃ samāsādya samare daityadānavapuṃgavāḥ<BR>
13,013.006d@003A_0042	vyanaśyanta mahārāja pataṃgā iva pāvakam<BR>
13,013.006d@003A_0043	sa vijityāsurān sarvān dānavāṃś ca mahāmatiḥ<BR>
13,013.006d@003A_0044	paśyatām eva devānāṃ tatraivāntaradhīyata<BR>
13,013.006d@003A_0045	taṃ dṛṣṭvāntarhitaṃ devaṃ viṣṇuṃ devāmitadyutim<BR>
13,013.006d@003A_0046	vismayotphullanayanā brahmāṇam idam abruvan<BR>
13,013.006d@003A_0047	bhagavan sarvalokeśa sarvalokapitāmaha<BR>
13,013.006d@003A_0048	idam atyadbhutaṃ vṛttaṃ tan naḥ śaṃsitum arhasi<BR>
13,013.006d@003A_0049	devāsure 'smin saṃgrāme trātā yena vayaṃ prabho<BR>
13,013.006d@003A_0050	etad vijñātum icchāmaḥ kuto 'sau kaś ca tattvataḥ<BR>
13,013.006d@003A_0051	ko 'yam asmān paritrāya tūṣṇīm eva yathāgatam<BR>
13,013.006d@003A_0052	pratiprayāto divyātmā taṃ naḥ śaṃsitum arhasi<BR>
13,013.006d@003A_0053	evam uktaḥ suraiḥ sarvair vacanaṃ vacanārthavit<BR>
13,013.006d@003A_0054	brahmā<BR>
13,013.006d@003A_0054	uvāca padmanābhasya pūrvarūpaṃ prati prabho<BR>
13,013.006d@003A_0055	na hy enaṃ veda tattvena bhuvanaṃ bhuvaneśvaram<BR>
13,013.006d@003A_0056	saṃkhyātuṃ naiva cātmānaṃ nirguṇaṃ guṇināṃ varam<BR>
13,013.006d@003A_0057	atra vo vartayiṣyāmi itihāsaṃ purātanam<BR>
13,013.006d@003A_0058	suparṇasya ca saṃvādam ṛṣīṇāṃ cāpi devatāḥ<BR>
13,013.006d@003A_0059	purā brahmarṣayaś caiva siddhāś ca bhuvaneśvaram<BR>
13,013.006d@003A_0060	āśritya himavatpṛṣṭhe cakrire vividhāḥ kathāḥ<BR>
13,013.006d@003A_0061	teṣāṃ kathayatāṃ tatra kathānte patatāṃ varaḥ<BR>
13,013.006d@003A_0062	prādurāsīn mahātejā vāhaś cakragadābhṛtaḥ<BR>
13,013.006d@003A_0063	sa tān ṛṣīn samāsādya vinayāvanatānanaḥ<BR>
13,013.006d@003A_0064	avatīrya mahāvīryas tān ṛṣīn abhijagmivān<BR>
13,013.006d@003A_0065	abhyarcitaḥ sa ṛṣibhiḥ svāgatena mahābalaḥ<BR>
13,013.006d@003A_0066	upāviśata tejasvī bhūmau vegavatāṃ varaḥ<BR>
13,013.006d@003A_0067	tam āsīnaṃ mahātmānaṃ vainateyaṃ mahādyutim<BR>
13,013.006d@003A_0068	ṛṣayaḥ paripapracchur mahātmānas tapasvinaḥ<BR>
13,013.006d@003A_0069	kautūhalaṃ vainateya paraṃ no hṛdi vartate<BR>
13,013.006d@003A_0070	tasya nānyo 'sti vakteha tvām ṛte pannagāśana<BR>
13,013.006d@003A_0071	tad ākhyātum ihecchāmo bhavatā praśnam uttamam<BR>
13,013.006d@003A_0072	evam uktaḥ pratyuvāca prāñjalir vinatāsutaḥ<BR>
13,013.006d@003A_0073	dhanyo 'smy anugṛhīto 'smi yan māṃ brahmarṣisattamāḥ<BR>
13,013.006d@003A_0074	praṣṭavyaṃ praṣṭum icchanti prītimanto 'nasūyakāḥ<BR>
13,013.006d@003A_0075	kiṃ mayā brūta vaktavyaṃ kāryaṃ ca vadatāṃ varāḥ<BR>
13,013.006d@003A_0076	yūyaṃ hi māṃ yathāyuktaṃ sarvaṃ vai praṣṭum arhatha<BR>
13,013.006d@003A_0077	namaskṛtvā hy anantāya tatas te ṛṣisattamāḥ<BR>
13,013.006d@003A_0078	praṣṭuṃ pracakramus tatra vainateyaṃ mahābalam<BR>
13,013.006d@003A_0079	devadevaṃ mahātmānaṃ nārāyaṇam anāmayam<BR>
13,013.006d@003A_0080	bhavān upāste varadaṃ kuto 'sau kaś ca tattvataḥ<BR>
13,013.006d@003A_0081	prakṛtir vikṛtir vāsya kīdṛśī kva nu saṃsthitiḥ<BR>
13,013.006d@003A_0082	etad bhavantaṃ pṛcchāmo devo 'yaṃ kva kṛtālayaḥ<BR>
13,013.006d@003A_0083	eṣa bhaktapriyo devaḥ priyabhaktas tathaiva ca<BR>
13,013.006d@003A_0084	tvaṃ priyaś cāsya bhaktaś ca nānyaḥ kāśyapa vidyate<BR>
13,013.006d@003A_0085	muṣṇann iva manaścakṣūṃṣy avibhāvyatanur vibhuḥ<BR>
13,013.006d@003A_0086	anādimadhyanidhano na vidmainaṃ kuto hy asau<BR>
13,013.006d@003A_0087	vedeṣv api ca viśvātmā gīyate na ca vidmahe<BR>
13,013.006d@003A_0088	tattvatas tattvabhūtātmā vibhur nityaḥ sanātanaḥ<BR>
13,013.006d@003A_0089	pṛthivī vāyur ākāśam āpo jyotiś ca pañcamam<BR>
13,013.006d@003A_0090	guṇāś caiṣāṃ yathāsaṃkhyaṃ bhāvābhāvau tathaiva ca<BR>
13,013.006d@003A_0091	tamaḥ sattvaṃ rajaś caiva bhāvāś caiva tadātmakāḥ<BR>
13,013.006d@003A_0092	mano buddhiś ca tejaś ca buddhigamyāni tattvataḥ<BR>
13,013.006d@003A_0093	jāyante tāta kasmād dhi tiṣṭhate teṣv asau vibhuḥ<BR>
13,013.006d@003A_0094	saṃcintya bahudhā buddhyā nādhyavasyāmahe param<BR>
13,013.006d@003A_0095	tasya devasya tattvena tan naḥ śaṃsa yathātatham<BR>
13,013.006d@003A_0096	etam eva paraṃ praśnaṃ kautūhalasamanvitāḥ<BR>
13,013.006d@003A_0097	suparṇaḥ<BR>
13,013.006d@003A_0097	evaṃ bhavantaṃ pṛcchāmas tan naḥ śaṃsitum arhasi<BR>
13,013.006d@003A_0098	sthūlato yas tu bhagavāṃs tenaiva svena hetunā<BR>
13,013.006d@003A_0099	trailokyasya tu rakṣārthaṃ dṛśyate rūpam āsthitaḥ<BR>
13,013.006d@003A_0100	mayā tu mahad āścaryaṃ purā dṛṣṭaṃ sanātane<BR>
13,013.006d@003A_0101	deve śrīvṛkṣanilaye tac chṛṇudhvam aśeṣataḥ<BR>
13,013.006d@003A_0102	na sma śakyo mayā vettuṃ na bhavadbhiḥ kathaṃ cana<BR>
13,013.006d@003A_0103	yathā māṃ prāha bhagavāṃs tathā tac chrūyatāṃ mama<BR>
13,013.006d@003A_0104	mayāmṛtaṃ devatānāṃ miṣatām ṛṣisattamāḥ<BR>
13,013.006d@003A_0105	hṛtaṃ vipāṭya tad yantraṃ vidrāvyāmṛtarakṣiṇaḥ<BR>
13,013.006d@003A_0106	devatā vimukhīkṛtya sendrāḥ samaruto mṛdhe<BR>
13,013.006d@003A_0107	unmathyāśu girīṃś caiva vikṣobhya ca mahodadhim<BR>
13,013.006d@003A_0108	taṃ dṛṣṭvā mama vikrāntaṃ vāg uvācāśarīriṇī<BR>
13,013.006d@003A_0109	prīto 'smi te vainateya karmaṇānena suvrata<BR>
13,013.006d@003A_0110	avṛthā te 'stu madvākyaṃ brūhi kiṃ karavāṇi te<BR>
13,013.006d@003A_0111	tām evaṃvādinīṃ vācam ahaṃ pratyuktavāṃs tadā<BR>
13,013.006d@003A_0112	jñātum icchāmi kas tvaṃ hi tato me dāsyase varam<BR>
13,013.006d@003A_0113	prakṛtir vikṛtir vā tvaṃ devo vā dānavo 'pi vā<BR>
13,013.006d@003A_0114	tato jaladagambhīraṃ prahasya vadatāṃ varaḥ<BR>
13,013.006d@003A_0115	uvāca varadaḥ prītaḥ kāle tvaṃ mābhivetsyasi<BR>
13,013.006d@003A_0116	vāhanaṃ bhava me sādho varaṃ dadmi tavottamam<BR>
13,013.006d@003A_0117	na te vīryeṇa sadṛśaḥ kaś cil loke bhaviṣyati<BR>
13,013.006d@003A_0118	pataṃga patatāṃ śreṣṭha na devo nāpi dānavaḥ<BR>
13,013.006d@003A_0119	matsakhitvam anuprāpto durdharṣaś ca bhaviṣyasi<BR>
13,013.006d@003A_0120	tam abravaṃ devadevaṃ mām evaṃvādinaṃ param<BR>
13,013.006d@003A_0121	prayataḥ prāñjalir bhūtvā praṇamya śirasā vibhum<BR>
13,013.006d@003A_0122	evam etan mahābāho sarvam etad bhaviṣyati<BR>
13,013.006d@003A_0123	vāhanaṃ te bhaviṣyāmi yathā vadati māṃ bhavān<BR>
13,013.006d@003A_0124	mamāpi ca mahābuddhe niścayaṃ śrūyatām iti<BR>
13,013.006d@003A_0125	dhvajas te 'haṃ bhaviṣyāmi rathasthasya na saṃśayaḥ<BR>
13,013.006d@003A_0126	tathāstv iti sa mām uktvā bhūyaḥ prāha mahāmanāḥ<BR>
13,013.006d@003A_0127	na te gativighāto 'dya bhaviṣyaty amṛtaṃ vinā<BR>
13,013.006d@003A_0128	evaṃ kṛtvā tu samayaṃ devadevaḥ sanātanaḥ<BR>
13,013.006d@003A_0129	mām uktvā sādhayasveti yathābhiprāyato gataḥ<BR>
13,013.006d@003A_0130	tato 'haṃ kṛtasaṃvādo tena kenāpi sattamāḥ<BR>
13,013.006d@003A_0131	kautūhalasamāviṣṭaḥ pitaraṃ kāśyapaṃ gataḥ<BR>
13,013.006d@003A_0132	so 'haṃ pitaram āsādya praṇipatyābhivādya ca<BR>
13,013.006d@003A_0133	sarvam etad yathātathyam uktavān pitur antike<BR>
13,013.006d@003A_0134	śrutvā tu bhagavān mahyaṃ dhyānam evānvapadyata<BR>
13,013.006d@003A_0135	sa muhūrtam iva dhyātvā mām āha vadatāṃ varaḥ<BR>
13,013.006d@003A_0136	dhanyo 'sy anugṛhītaś ca yat tvaṃ tena mahātmanā<BR>
13,013.006d@003A_0137	saṃvādaṃ kṛtavāṃs tāta guhyena paramātmanā<BR>
13,013.006d@003A_0138	sthūladṛśyaḥ sa bhagavāṃs tena tenaiva hetunā<BR>
13,013.006d@003A_0139	dṛśyate 'vyaktarūpasthaḥ pradhānaṃ prabhavāpyayaḥ<BR>
13,013.006d@003A_0140	mayā hi sa mahātejā nānyayogasamādhinā<BR>
13,013.006d@003A_0141	tapasogreṇa tejasvī toṣitas tapasāṃ nidhiḥ<BR>
13,013.006d@003A_0142	tato me darśayām āsa toṣayann iva putraka<BR>
13,013.006d@003A_0143	śvetapītāruṇanibhaḥ kadrūkapilapiṅgalaḥ<BR>
13,013.006d@003A_0144	raktanīlāsitanibhaḥ sahasrodarapāṇimān<BR>
13,013.006d@003A_0145	dvisāhasramahāvaktra ekākṣaḥ śatalocanaḥ<BR>
13,013.006d@003A_0146	aniṣpandā nirāhārāḥ samānāḥ sūryatejasā<BR>
13,013.006d@003A_0147	tam upāsanti paramaṃ guhyam akṣaram avyayam<BR>
13,013.006d@003A_0148	samāsādya tu taṃ viśvam ahaṃ mūrdhnā praṇamya ca<BR>
13,013.006d@003A_0149	ṛgyajuḥsāmabhiḥ stutvā śaraṇyaṃ śaraṇaṃ gataḥ<BR>
13,013.006d@003A_0150	mahāmeghaughadhīreṇa svareṇa jayatāṃ varaḥ<BR>
13,013.006d@003A_0151	ābhāṣya putra putreti idam āha dhṛtaṃ vacaḥ<BR>
13,013.006d@003A_0152	tvayābhyudayakāmena tapaś cīrṇaṃ mahāmune<BR>
13,013.006d@003A_0153	amuktas tvaṃ na māṃ saṅgair avimukto 'dya paśyasi<BR>
13,013.006d@003A_0154	yadā saṅgair vimuktaś ca gatamoho gataspṛhaḥ<BR>
13,013.006d@003A_0155	bhaviṣyasi tadā brahman mām anudhyāsyase dvija<BR>
13,013.006d@003A_0156	ekāntikīṃ matiṃ kṛtvā madbhakto matparāyaṇaḥ<BR>
13,013.006d@003A_0157	jñāsyase māṃ tato brahman vītamohaś ca tattvataḥ<BR>
13,013.006d@003A_0158	tena tvaṃ kṛtasaṃvādaḥ svataḥ sarvahitaiṣiṇā<BR>
13,013.006d@003A_0159	viśvarūpeṇa devena puruṣeṇa mahātmanā<BR>
13,013.006d@003A_0160	tam evārādhaya kṣipraṃ tam ārādhya na sīdasi<BR>
13,013.006d@003A_0161	so 'ham evaṃ bhagavatā pitrā brahmarṣisattamāḥ<BR>
13,013.006d@003A_0162	suparṇaḥ<BR>
13,013.006d@003A_0162	anugīto yathānyāyaṃ svam eva bhavanaṃ gataḥ<BR>
13,013.006d@003A_0163	so 'ham āmantrya pitaraṃ tadbhāvagatamānasaḥ<BR>
13,013.006d@003A_0164	svam evālayam āsādya tam evārtham acintayam<BR>
13,013.006d@003A_0165	tadbhāvagatabhāvātmā tadbhūtagatamānasaḥ<BR>
13,013.006d@003A_0166	govindaṃ cintayann āse śāśvataṃ param avyayam<BR>
13,013.006d@003A_0167	dhṛtaṃ babhūva hṛdayaṃ nārāyaṇadidṛkṣayā<BR>
13,013.006d@003A_0168	so 'haṃ vegaṃ samāsthāya manomārutavegavān<BR>
13,013.006d@003A_0169	ramyāṃ viśālāṃ badarīṃ gato nārāyaṇāśramam<BR>
13,013.006d@003A_0170	tatas tatra hariṃ dṛṣṭvā jagataḥ prabhavaṃ vibhum<BR>
13,013.006d@003A_0171	govindaṃ puṇḍarīkākṣaṃ praṇataḥ śirasā harim<BR>
13,013.006d@003A_0172	ṛgyajuḥsāmabhiś cainaṃ tuṣṭāva parayā mudā<BR>
13,013.006d@003A_0173	athāpaśyaṃ suvipulam aśvatthaṃ devasaṃśrayam<BR>
13,013.006d@003A_0174	caturdviguṇapīnāṃsaḥ śaṅkhacakragadādharaḥ<BR>
13,013.006d@003A_0175	prādurbabhūva puruṣaḥ pītavāsāḥ sanātanaḥ<BR>
13,013.006d@003A_0176	madhyāhnārkapratīkāśas tejasā bhāsayan diśaḥ<BR>
13,013.006d@003A_0177	saṃstutaḥ saṃvidaṃ kṛtvā vrajeti śreyase rataḥ<BR>
13,013.006d@003A_0178	prāgudīcīṃ diśaṃ devaḥ pratasthe puruṣottamaḥ<BR>
13,013.006d@003A_0179	diśaś ca vidiśaś caiva bhāsayan svena tejasā<BR>
13,013.006d@003A_0180	tam ahaṃ puruṣaṃ divyaṃ vrajantam amitaujasam<BR>
13,013.006d@003A_0181	anuvavrāja vegena śanair gacchantam avyayam<BR>
13,013.006d@003A_0182	yojanānāṃ sahasrāṇi ṣaṣṭim aṣṭau tathā śatam<BR>
13,013.006d@003A_0183	tathā śatasahasraṃ ca śataṃ dviguṇam eva ca<BR>
13,013.006d@003A_0184	sa gatvā dīrgham adhvānam apaśyam aham adbhutam<BR>
13,013.006d@003A_0185	mahāntaṃ pāvakaṃ dīptam arciṣmantam anindhanam<BR>
13,013.006d@003A_0186	śatayojanavistīrṇaṃ tasmād dviguṇam āyatam<BR>
13,013.006d@003A_0187	viveśa sa mahāyogī pāvakaṃ pāvakadyutiḥ<BR>
13,013.006d@003A_0188	tatra śaṃbhus tapas tepe mahādevaḥ sahomayā<BR>
13,013.006d@003A_0189	sa tena saṃvidaṃ kṛtvā pāvakaṃ samatikramat<BR>
13,013.006d@003A_0190	śramābhibhūtena mayā kathaṃ cid anugamyate<BR>
13,013.006d@003A_0191	gatvā sa dīrgham adhvānaṃ bhāskareṇāvabhāsitam<BR>
13,013.006d@003A_0192	abhāskaram amaryādaṃ viveśa sumahattamaḥ<BR>
13,013.006d@003A_0193	atha dṛṣṭiḥ pratihatā mama tatra babhūva ha<BR>
13,013.006d@003A_0194	yathāsvabhāvaṃ bhūtātmā viveśa sa mahādyutiḥ<BR>
13,013.006d@003A_0195	tato 'ham abhavaṃ mūḍho jaḍāndhabadhiropamaḥ<BR>
13,013.006d@003A_0196	diśaś ca vidiśaś caiva na vijajñe tamovṛtaḥ<BR>
13,013.006d@003A_0197	avijānann ahaṃ kiṃ cit tasmiṃs tamasi saṃvṛte<BR>
13,013.006d@003A_0198	susaṃbhrāntena manasā vyathāṃ paramikāṃ gataḥ<BR>
13,013.006d@003A_0199	so 'haṃ prapannaḥ śaraṇaṃ devadevaṃ sanātanam<BR>
13,013.006d@003A_0200	prāñjalir manasā bhūtvā vākyam etat tadoktavān<BR>
13,013.006d@003A_0201	bhagavan bhūtabhavyeśa bhavadbhūtakṛd avyaya<BR>
13,013.006d@003A_0202	śaraṇaṃ saṃprapannaṃ māṃ trātum arhasy ariṃdama<BR>
13,013.006d@003A_0203	ahaṃ tu tattvajijñāsuḥ ko 'si kasyāsi kutra vā<BR>
13,013.006d@003A_0204	saṃprāptaḥ padavīṃ deva sa māṃ saṃtrātum arhasi<BR>
13,013.006d@003A_0205	āvirbhūtaḥ purāṇātmā mām ehīti sanātanaḥ<BR>
13,013.006d@003A_0206	tato 'parāntato devo viśvasya gatir ātmavān<BR>
13,013.006d@003A_0207	mohayām āsa māṃ tatra durvibhāvyavapur vibhuḥ<BR>
13,013.006d@003A_0208	svabhāvam ātmanas tatra darśayan svayam ātmanā<BR>
13,013.006d@003A_0209	śramaṃ me janayām āsa bhayaṃ cābhayadaḥ prabhuḥ<BR>
13,013.006d@003A_0210	khinna ity eva māṃ matvā bhagavān avyayo 'cyutaḥ<BR>
13,013.006d@003A_0211	śabdenāśvāsayām āsa jagāhe ca tamo mahat<BR>
13,013.006d@003A_0212	ahaṃ tu khedānugataḥ śramāc calapadaś caran<BR>
13,013.006d@003A_0213	manasā devadeveśaṃ dhyātuṃ samupacakrame<BR>
13,013.006d@003A_0214	tathā gataṃ tu māṃ jñātvā bhagavān amitadyutiḥ<BR>
13,013.006d@003A_0215	tamaḥ praṇāśayām āsa mamānugrahakāṅkṣayā<BR>
13,013.006d@003A_0216	tataḥ pranaṣṭe tamasi tam ahaṃ dīptatejasam<BR>
13,013.006d@003A_0217	apaśyaṃ tejasā vyāptaṃ madhyāhna iva bhāskaram<BR>
13,013.006d@003A_0218	svayaṃprabhāṃś ca puruṣān striyaś ca paramādbhutāḥ<BR>
13,013.006d@003A_0219	apaśyam aham avyagraṃ tasmin deśe sahasraśaḥ<BR>
13,013.006d@003A_0220	na tatra dyotate sūryo nakṣatrāṇi tathaiva ca<BR>
13,013.006d@003A_0221	na tatra candramā bhāti na vāyur vāti pāṃsulaḥ<BR>
13,013.006d@003A_0222	tatra tūryāṇy anekāni gītāni madhurāṇi ca<BR>
13,013.006d@003A_0223	adṛśyāni manojñāni śrūyante sarvatodiśam<BR>
13,013.006d@003A_0224	sravanti vaiḍūryalatāḥ padmotpalajhaṣākulāḥ<BR>
13,013.006d@003A_0225	muktāsikatavaprāś ca sarito nirmalodakāḥ<BR>
13,013.006d@003A_0226	agatis tatra devānām asurāṇāṃ tathaiva ca<BR>
13,013.006d@003A_0227	gandharvanāgayakṣāṇāṃ rākṣasānāṃ tathaiva ca<BR>
13,013.006d@003A_0228	svayaṃprabhās tatra narā dṛśyante 'dbhutadarśanāḥ<BR>
13,013.006d@003A_0229	yeṣāṃ na devatās tulyāḥ prabhābhir bhāvitātmanām<BR>
13,013.006d@003A_0230	sa ca tān apy atikramya daivatair api pūjitaḥ<BR>
13,013.006d@003A_0231	viveśa jvalanaṃ dīptam anindhanam anaupamam<BR>
13,013.006d@003A_0232	jvālābhir māṃ praviṣṭaṃ ca jvalantaṃ sarvatodiśam<BR>
13,013.006d@003A_0233	daityadānavarakṣobhir daivataiś cāpi duḥsaham<BR>
13,013.006d@003A_0234	jvālāmālinam āsādya tam agnim aham avyayam<BR>
13,013.006d@003A_0235	aviṣahyatamaṃ matvā manasedam acintayam<BR>
13,013.006d@003A_0236	mayā hi samareṣv agnir anekeṣu mahādyutiḥ<BR>
13,013.006d@003A_0237	praviṣṭaś cāpaviddhaś ca na ca māṃ dagdhavān kva cit<BR>
13,013.006d@003A_0238	ayaṃ ca duḥsahaḥ śaśvat tejasātihutāśanaḥ<BR>
13,013.006d@003A_0239	atyādityaprakāśārcir analo dīpyate mahān<BR>
13,013.006d@003A_0240	sa tathā dahyamāno 'pi tejasā dīptavarcasā<BR>
13,013.006d@003A_0241	prapannaḥ śaraṇaṃ devaṃ śaṅkhacakragadādharam<BR>
13,013.006d@003A_0242	bhaktaś cānugataś ceti trātum arhasi māṃ vibho<BR>
13,013.006d@003A_0243	yathā māṃ na dahed agniḥ sadyo deva tathā kuru<BR>
13,013.006d@003A_0244	evaṃ vilapamānasya jñātvā me vacanaṃ prabhuḥ<BR>
13,013.006d@003A_0245	mā bhair iti vacaḥ prāha meghagambhīranisvanaḥ<BR>
13,013.006d@003A_0246	sa mām āśvāsya vacanaṃ prāhedaṃ bhagavān vibhuḥ<BR>
13,013.006d@003A_0247	mama tvaṃ viditaḥ saumya yathāvat tattvadarśane<BR>
13,013.006d@003A_0248	jñāpitaś cāpi yat pitrā tac cāpi viditaṃ mahat<BR>
13,013.006d@003A_0249	vainateya mamāpy evam ahaṃ vedyaḥ kathaṃ cana<BR>
13,013.006d@003A_0250	mahad etat svarūpaṃ me na te vedyaṃ kathaṃ cana<BR>
13,013.006d@003A_0251	māṃ hi vindanti vidvāṃso ye jñāne pariniṣṭhitāḥ<BR>
13,013.006d@003A_0252	nirmamā nirahaṃkārā nirāśīrbandhanāyutāḥ<BR>
13,013.006d@003A_0253	bhavāṃs tu satataṃ bhakto manmanāḥ pakṣisattama<BR>
13,013.006d@003A_0254	suparṇaḥ<BR>
13,013.006d@003A_0254	sthūlaṃ māṃ vetsyate tasmāj jagataḥ kāraṇe sthitam<BR>
13,013.006d@003A_0255	evaṃ dattābhayas tena tato 'ham ṛṣisattamāḥ<BR>
13,013.006d@003A_0256	naṣṭakhedaśramabhayaḥ kṣaṇena hy abhavaṃ tadā<BR>
13,013.006d@003A_0257	sa śanair yāti bhagavān gatyā laghuparākramaḥ<BR>
13,013.006d@003A_0258	ahaṃ tu sumahāvegam āsthāyānuvrajāmi tam<BR>
13,013.006d@003A_0259	sa gatvā dīrgham adhvānam ākāśam amitadyutiḥ<BR>
13,013.006d@003A_0260	manasāpy agamaṃ devam āsasādātmatattvavit<BR>
13,013.006d@003A_0261	atha devaḥ samāsādya manasaḥ sadṛśaṃ javam<BR>
13,013.006d@003A_0262	mohayitvā ca māṃ tatra kṣaṇenāntaradhīyata<BR>
13,013.006d@003A_0263	tatrāmbudharadhīreṇa bhośabdenānunādinā<BR>
13,013.006d@003A_0264	ayaṃ bho 'ham iti prāha vākyaṃ vākyaviśāradaḥ<BR>
13,013.006d@003A_0265	śabdānusārī tu tatas taṃ deśam aham āvrajam<BR>
13,013.006d@003A_0266	tatrāpaśyaṃ tataś cāhaṃ śrīmaddhaṃsayutaṃ saraḥ<BR>
13,013.006d@003A_0267	sa tat saraḥ samāsādya bhagavān ātmavittamaḥ<BR>
13,013.006d@003A_0268	bhośabdapratisṛṣṭena svareṇāprativādinā<BR>
13,013.006d@003A_0269	viveśa devaḥ svāṃ yoniṃ mām idaṃ cābhyabhāṣata<BR>
13,013.006d@003A_0270	viśasva salilaṃ saumya sukham atra vasāmahe<BR>
13,013.006d@003A_0271	tataś ca prāviśaṃ tatra saha tena mahātmanā<BR>
13,013.006d@003A_0272	dṛṣṭavān adbhutataraṃ tasmin sarasi bhāsvatām<BR>
13,013.006d@003A_0273	agnīnām apraṇītānām iddhānām indhanair vinā<BR>
13,013.006d@003A_0274	dīptānām ājyasiktānāṃ sthāneṣv arciṣmatāṃ sadā<BR>
13,013.006d@003A_0275	dīptis teṣām anājyānāṃ prāptājyānām ivābhavat<BR>
13,013.006d@003A_0276	aniddhānām iva satām iddhānām iva bhāsvatām<BR>
13,013.006d@003A_0277	athāhaṃ varadaṃ devaṃ nāpaśyaṃ tatra saṃgatam<BR>
13,013.006d@003A_0278	tataḥ saṃmoham āpanno viṣādam agamaṃ param<BR>
13,013.006d@003A_0279	apaśyaṃ cāgnihotrāṇi śataśo 'tha sahasraśaḥ<BR>
13,013.006d@003A_0280	vidhinā saṃpraṇītāni dhiṣṇyeṣv ājyavatāṃ tadā<BR>
13,013.006d@003A_0281	asaṃmṛṣṭatalāś caiva vedīḥ kusumasaṃstṛtāḥ<BR>
13,013.006d@003A_0282	kuśapadmotpalāsaṅgān kalaśāṃś ca hiraṇmayān<BR>
13,013.006d@003A_0283	agnihotrāṇi citrāṇi śataśo 'tha sahasraśaḥ<BR>
13,013.006d@003A_0284	agnihotropayogyāni yāni dravyāṇi kāni cit<BR>
13,013.006d@003A_0285	tāni cātra samṛddhāni dṛṣṭavān asmy anekaśaḥ<BR>
13,013.006d@003A_0286	manohṛdyatamaś cātra surabhiḥ puṇyalakṣaṇaḥ<BR>
13,013.006d@003A_0287	ājyagandho manogrāhī ghrāṇacakṣuḥsukhāvahaḥ<BR>
13,013.006d@003A_0288	teṣāṃ tatrāgnihotrāṇām īḍitānāṃ sahasraśaḥ<BR>
13,013.006d@003A_0289	samīpe tv adbhutatamam apaśyam aham avyayam<BR>
13,013.006d@003A_0290	candrāṃśukāśaśubhrāṇāṃ tuṣārodbhedavarcasām<BR>
13,013.006d@003A_0291	vimalādityabhāsānāṃ sthaṇḍilāni sahasraśaḥ<BR>
13,013.006d@003A_0292	dṛṣṭāny agnisamīpeṣu dyutimanti mahānti ca<BR>
13,013.006d@003A_0293	eṣu cāgnisamīpeṣu śuśrāva supadākṣarāḥ<BR>
13,013.006d@003A_0294	prabhāvāntaritānāṃ tu praspaṣṭākṣarabhāṣiṇām<BR>
13,013.006d@003A_0295	ṛgyajuḥsāmagānāṃ ca madhurāḥ susvarā giraḥ<BR>
13,013.006d@003A_0296	susaṃmṛṣṭatalais tais tu bṛhadbhir dīptatejasaiḥ<BR>
13,013.006d@003A_0297	pāvakaiḥ pāvitātmāham abhavaṃ laghuvikramaḥ<BR>
13,013.006d@003A_0298	tato 'haṃ teṣu dhiṣṇyeṣu jvalamāneṣu yajvanām<BR>
13,013.006d@003A_0299	taṃ deśaṃ praṇamitvātha anveṣṭum upacakrame<BR>
13,013.006d@003A_0300	tāny anekasahasrāṇi parīyaṃs tu mahājavāt<BR>
13,013.006d@003A_0301	apaśyamānas taṃ devaṃ tato 'haṃ vyathito 'bhavam<BR>
13,013.006d@003A_0302	tatas teṣv agnihotreṣu jvalatsu vimalārciṣu<BR>
13,013.006d@003A_0303	bhānumatsu na paśyāmi devadevaṃ sanātanam<BR>
13,013.006d@003A_0304	tato 'haṃ tāni dīptāni parīya vyathitendriyaḥ<BR>
13,013.006d@003A_0305	nāntaṃ teṣāṃ prapaśyāmi khedaś ca sahasābhavat<BR>
13,013.006d@003A_0306	vihṛtya sarvato dṛṣṭiṃ bhayamohasamanvitaḥ<BR>
13,013.006d@003A_0307	śramaṃ paramam āpannaś cintayāmi vicetanaḥ<BR>
13,013.006d@003A_0308	tasmin nu khalu vartāmi loke kiṃ caitad īdṛśam<BR>
13,013.006d@003A_0309	ṛgyajuḥsāmanirghoṣaḥ śrūyate na ca dṛśyate<BR>
13,013.006d@003A_0310	na ca paśyāmi taṃ devaṃ yenāham iha coditaḥ<BR>
13,013.006d@003A_0311	evaṃ cintāsamāpannaḥ pradhyātum upacakrame<BR>
13,013.006d@003A_0312	tataś cintayato mahyaṃ mohenāviṣṭacetasaḥ<BR>
13,013.006d@003A_0313	mahāñ śabdaḥ prādurāsīt subhṛśaṃ me vyathākaraḥ<BR>
13,013.006d@003A_0314	athāhaṃ sahasā tatra śṛṇomi vipuladhvanim<BR>
13,013.006d@003A_0315	apaśyaṃ ca suparṇānāṃ sahasrāṇy ayutāni ca<BR>
13,013.006d@003A_0316	abhyadravanta mām eva vipuladyutiraṃhasaḥ<BR>
13,013.006d@003A_0317	teṣām ahaṃ prabhāvena sarvathaivāvaro 'bhavam<BR>
13,013.006d@003A_0318	so 'haṃ samantataḥ sarvaiḥ suparṇair atitejasaiḥ<BR>
13,013.006d@003A_0319	dṛṣṭvātmānaṃ parigataṃ saṃbhramaṃ paramaṃ gataḥ<BR>
13,013.006d@003A_0320	vinayāvanato bhūtvā namaścakre mahātmane<BR>
13,013.006d@003A_0321	anādinidhanāyaibhir nāmabhiḥ paramātmane<BR>
13,013.006d@003A_0322	nārāyaṇāya śuddhāya śāśvatāya dhruvāya ca<BR>
13,013.006d@003A_0323	bhūtabhavyabhaveśāya śivāya śivamūrtaye<BR>
13,013.006d@003A_0324	śivayoneḥ śivādyāya śivapūjyatamāya ca<BR>
13,013.006d@003A_0325	ghorarūpāya mahate yugāntakaraṇāya ca<BR>
13,013.006d@003A_0326	viśvāya viśvadevāya viśveśāya mahātmane<BR>
13,013.006d@003A_0327	sahasrodarapādāya sahasranayanāya ca<BR>
13,013.006d@003A_0328	sahasrabāhave caiva sahasravadanāya ca<BR>
13,013.006d@003A_0329	śuciśravāya mahate ṛtusaṃvatsarāya ca<BR>
13,013.006d@003A_0330	ṛgyajuḥsāmavaktrāya atharvaśirase namaḥ<BR>
13,013.006d@003A_0331	hṛṣīkeśāya kṛṣṇāya druhiṇorukramāya ca<BR>
13,013.006d@003A_0332	brahmodrekāya tārkṣyāya varāhāyaikaśṛṅgiṇe<BR>
13,013.006d@003A_0333	śipiviṣṭāya satyāya haraye 'tha śikhaṇḍine<BR>
13,013.006d@003A_0334	hutāyordhvāya vakrāya raudrānīkāya sādhave<BR>
13,013.006d@003A_0335	sindhave sindhuvarṣaghne devānāṃ sindhave namaḥ<BR>
13,013.006d@003A_0336	garutmate trinetrāya sudhāmāya vṛṣāvṛṣe<BR>
13,013.006d@003A_0337	samrāḍugre saṃkṛtaye viraje saṃbhave bhave<BR>
13,013.006d@003A_0338	vṛṣāya vṛṣarūpāya vibhave bhūrbhuvāya ca<BR>
13,013.006d@003A_0339	dīptasṛṣṭāya yajñāya sthirāya sthavirāya ca<BR>
13,013.006d@003A_0340	acyutāya tuṣārāya vīrāya ca samāya ca<BR>
13,013.006d@003A_0341	jiṣṇave puruhūtāya vasiṣṭhāya varāya ca<BR>
13,013.006d@003A_0342	satyeśāya sureśāya haraye 'tha śikhaṇḍine<BR>
13,013.006d@003A_0343	barhiṣāya vareṇyāya vasave viśvavedhase<BR>
13,013.006d@003A_0344	kirīṭine sukeśāya vāsudevāya śuṣmiṇe<BR>
13,013.006d@003A_0345	bṛhadukthe suṣeṇāya yugme duṃdubhaye tathā<BR>
13,013.006d@003A_0346	bhave sakhāya vibhave bharadvājābhayāya ca<BR>
13,013.006d@003A_0347	bhāskarāya ca candrāya padmanābhāya bhūriṇe<BR>
13,013.006d@003A_0348	punarvasubhṛtatvāya jīvaprabhaviṣāya ca<BR>
13,013.006d@003A_0349	vaṣaṭkārāya svāhāya svadhāya nidhanāya ca<BR>
13,013.006d@003A_0350	ṛce ca yajuṣe sāmne trailokyapataye namaḥ<BR>
13,013.006d@003A_0351	śrīpadmāyājasadṛśe dharaṇe dhāraṇe pare<BR>
13,013.006d@003A_0352	saumyāya saumyarūpāya saumye sumanase namaḥ<BR>
13,013.006d@003A_0353	viśvāya ca suviśvāya viśvarūpadharāya ca<BR>
13,013.006d@003A_0354	keśavāya sukeśāya raśmikeśāya bhūriṇe<BR>
13,013.006d@003A_0355	hiraṇyagarbhāya namaḥ saumyāya vṛṣarūpiṇe<BR>
13,013.006d@003A_0356	nārāyaṇāgravapuṣe puruhūtāya vajriṇe<BR>
13,013.006d@003A_0357	dharmiṇe vṛṣasenāya dharmasenāya rodhase<BR>
13,013.006d@003A_0358	munaye jvaramuktāya jvarādhipataye namaḥ<BR>
13,013.006d@003A_0359	anetrāya trinetrāya piṅgalāya vidharmiṇe<BR>
13,013.006d@003A_0360	tapobrahmanidhānāya yugaparyāyiṇe namaḥ<BR>
13,013.006d@003A_0361	śaraṇāya śaraṇyāya śakteṣṭaśaraṇāya ca<BR>
13,013.006d@003A_0362	namaḥ sarvabhaveśāya bhūtabhavyabhavāya ca<BR>
13,013.006d@003A_0363	pāhi māṃ devadeveśa ko 'py ajo 'si sanātanaḥ<BR>
13,013.006d@003A_0364	evaṃ gato 'smi śaraṇaṃ śaraṇyaṃ brahmayoninam<BR>
13,013.006d@003A_0365	stavyaṃ stavaṃ stutavatas tat tamo me praṇaśyatu<BR>
13,013.006d@003A_0366	bhayaṃ ca me vyapagataṃ pakṣiṇo 'ntarhitābhavan<BR>
13,013.006d@003A_0367	śṛṇomi ca giraṃ divyām antardhānagatāṃ śivām<BR>
13,013.006d@003A_0368	mā bhair garutman dānto 'si punaḥ sendrā divaukasaḥ<BR>
13,013.006d@003A_0369	svaṃ caiva bhavanaṃ gatvā drakṣyase putrabāndhavān<BR>
13,013.006d@003A_0370	tatas tasmin kṣaṇenaiva sahasaiva mahādyutiḥ<BR>
13,013.006d@003A_0371	pratyadṛśyata tejasvī purastāt sa mamāntike<BR>
13,013.006d@003A_0372	samāgamya tatas tena śivena paramātmanā<BR>
13,013.006d@003A_0373	apaśyaṃ cāham āyāntaṃ naranārāyaṇāśrame<BR>
13,013.006d@003A_0374	caturdviguṇavinyāsaṃ taṃ ca devaṃ sanātanam<BR>
13,013.006d@003A_0375	yajatas tān ṛṣīn devān vadato dhyāyato munīn<BR>
13,013.006d@003A_0376	yuktān siddhān naiṣṭhikāṃś ca japato yajato gṛhe<BR>
13,013.006d@003A_0377	puṣpapūraparikṣiptaṃ dhūpitaṃ dīpitaṃ hutam<BR>
13,013.006d@003A_0378	vanditaṃ siktasaṃmṛṣṭaṃ naranārāyaṇāśramam<BR>
13,013.006d@003A_0379	tad adbhutam ahaṃ dṛṣṭvā vismito 'smi tadānaghāḥ<BR>
13,013.006d@003A_0380	jagāma śirasā devaṃ prayatenāntarātmanā<BR>
13,013.006d@003A_0381	tad atyadbhutasaṃkāśaṃ kim etad iti cintayan<BR>
13,013.006d@003A_0382	nādhyagacchaṃ parāṃ divyāṃ tasya sarvabhavātmanaḥ<BR>
13,013.006d@003A_0383	praṇipatya sudurdharṣaṃ punaḥ punar udīkṣya ca<BR>
13,013.006d@003A_0384	śirasy añjalim ādhāya vismayotphullalocanaḥ<BR>
13,013.006d@003A_0385	avocaṃ tam adīnārthaṃ śreṣṭhānāṃ śreṣṭham uttamam<BR>
13,013.006d@003A_0386	namas te bhagavan deva bhūtabhavyabhavatprabho<BR>
13,013.006d@003A_0387	yad etad adbhutaṃ deva mayā dṛṣṭaṃ tvadāśrayam<BR>
13,013.006d@003A_0388	anādimadhyaparyantaṃ kiṃ tac chaṃsitum arhasi<BR>
13,013.006d@003A_0389	yadi jānāsi māṃ bhaktaṃ yadi vānugraho mayi<BR>
13,013.006d@003A_0390	śaṃsa sarvam aśeṣeṇa śrotavyaṃ yadi cen mayā<BR>
13,013.006d@003A_0391	svabhāvas tava durjñeyaḥ prādurbhāvo bhavasya ca<BR>
13,013.006d@003A_0392	bhavadbhūtabhaviṣyeśa sarvathā gahanaṃ bhavān<BR>
13,013.006d@003A_0393	brūhi sarvam aśeṣeṇa tad āścaryaṃ mahāmune<BR>
13,013.006d@003A_0394	kiṃ tad atyadbhutaṃ vṛttaṃ teṣv agniṣu samantataḥ<BR>
13,013.006d@003A_0395	kāni tāny agnihotrāṇi keṣāṃ śabdaḥ śruto mayā<BR>
13,013.006d@003A_0396	śṛṇvatāṃ brahma satatam adṛśyānāṃ mahātmanām<BR>
13,013.006d@003A_0397	etan me bhagavan kṛṣṇa brūhi sarvam aśeṣataḥ<BR>
13,013.006d@003A_0398	gṛṇanty agnisamīpeṣu ke ca te brahmarāśayaḥ<BR>
13,013.006d@003A_0398	bhagavān<BR>
13,013.006d@003A_0399	māṃ na devā na gandharvā na piśācā na rākṣasāḥ<BR>
13,013.006d@003A_0400	vidus tattvena tattvasthaṃ sūkṣmātmānam avasthitam<BR>
13,013.006d@003A_0401	caturdhāhaṃ vibhaktātmā lokānāṃ hitakāmyayā<BR>
13,013.006d@003A_0402	bhūtabhavyabhaviṣyādir anādir viśvakṛttamaḥ<BR>
13,013.006d@003A_0403	pṛthivī vāyur ākāśam āpo jyotiś ca pañcamam<BR>
13,013.006d@003A_0404	mano buddhiś ca cetaś ca tamaḥ sattvaṃ rajas tathā<BR>
13,013.006d@003A_0405	prakṛtir vikṛtiś ceti vidyāvidye śubhāśubhe<BR>
13,013.006d@003A_0406	matta etāni jāyante nāham ebhyaḥ kathaṃ cana<BR>
13,013.006d@003A_0407	sa kiṃ cic chreyasā yuktaḥ śreṣṭhabhāvaṃ vyavasyati<BR>
13,013.006d@003A_0408	dharmayuktaṃ ca puṇyaṃ ca so 'ham asmi nirāmayaḥ<BR>
13,013.006d@003A_0409	yat svabhāvātmatattvajñaiḥ kāraṇair upalakṣyate<BR>
13,013.006d@003A_0410	anādimadhyanidhanaḥ so 'ntarātmāsmi śāśvataḥ<BR>
13,013.006d@003A_0411	yat tu me paramaṃ guhyaṃ rūpaṃ sūkṣmārthadarśibhiḥ<BR>
13,013.006d@003A_0412	gṛhyate sūkṣmabhāvajñaiḥ so 'vibhāvyo 'smi śāśvataḥ<BR>
13,013.006d@003A_0413	yat tu me paramaṃ guhyaṃ yena vyāptam idaṃ jagat<BR>
13,013.006d@003A_0414	so 'haṃgataḥ sarvasattvaḥ sarvasya prabhavo 'vyayaḥ<BR>
13,013.006d@003A_0415	matto jātāni bhūtāni mayā dhāryanty aharniśam<BR>
13,013.006d@003A_0416	mayy eva vilayaṃ yānti pralaye pannagāśana<BR>
13,013.006d@003A_0417	yo māṃ yathā vedayati tasya tasyāsmi kāśyapa<BR>
13,013.006d@003A_0418	manobuddhigataḥ śreyo vidadhāmi vihaṃgama<BR>
13,013.006d@003A_0419	māṃ tu jñātuṃ kṛtā buddhir bhavatā pakṣisattama<BR>
13,013.006d@003A_0420	śṛṇu yo 'haṃ yataś cāhaṃ yadarthaś cāham udyataḥ<BR>
13,013.006d@003A_0421	ye ke cin niyatātmānas tretāgniparamārcitāḥ<BR>
13,013.006d@003A_0422	agnikāryaparā nityaṃ japahomaparāyaṇāḥ<BR>
13,013.006d@003A_0423	ātmany agnīn samādhāya niyatā niyatendriyāḥ<BR>
13,013.006d@003A_0424	ananyamanasas te māṃ sarve vai samupāsate<BR>
13,013.006d@003A_0425	yajanto japayajñair māṃ mānasaiś ca susaṃyatāḥ<BR>
13,013.006d@003A_0426	agnīn abhyudyayuḥ śaśvad agniṣv evābhisaṃsthitāḥ<BR>
13,013.006d@003A_0427	ananyakāryāḥ śucayo nityam agniparāyaṇāḥ<BR>
13,013.006d@003A_0428	ya evaṃbuddhayo dhīrās te māṃ gacchanti tādṛśāḥ<BR>
13,013.006d@003A_0429	akāmahatasaṃkalpā jñāne nityaṃ samāhitāḥ<BR>
13,013.006d@003A_0430	ātmany agnīn samādhāya nirāhārā nirāśiṣaḥ<BR>
13,013.006d@003A_0431	viṣayeṣu nirārambhā vimuktā jñānacakṣuṣaḥ<BR>
13,013.006d@003A_0432	ananyamanaso dhīrāḥ svabhāvaniyamānvitāḥ<BR>
13,013.006d@003A_0433	yat tad viyati dṛṣṭaṃ tat saraḥ padmotpalāyutam<BR>
13,013.006d@003A_0434	tatrāgnayaḥ saṃnihitā dīpyante sma nirindhanāḥ<BR>
13,013.006d@003A_0435	jñānāmalāśayās tasmin ye ca candrāṃśunirmalāḥ<BR>
13,013.006d@003A_0436	upāsīnā gṛṇanto 'gniṃ praspaṣṭākṣarabhāṣiṇaḥ<BR>
13,013.006d@003A_0437	ākāṅkṣamāṇāḥ śucayas teṣv agniṣu vihaṃgama<BR>
13,013.006d@003A_0438	ye mayā bhāvitātmāno mayy evābhiratāḥ sadā<BR>
13,013.006d@003A_0439	upāsate ca mām eva jyotirbhūtā nirāmayāḥ<BR>
13,013.006d@003A_0440	tair hi tatraiva vastavyaṃ nīrāgātmabhir acyutaiḥ<BR>
13,013.006d@003A_0441	nirāhārā hy aniṣpandāś candrāṃśusadṛśaprabhāḥ<BR>
13,013.006d@003A_0442	nirmalā nirahaṃkārā nirālambā nirāśiṣaḥ<BR>
13,013.006d@003A_0443	madbhaktāḥ satataṃ te vai bhaktās tān api cāpy aham<BR>
13,013.006d@003A_0444	caturdhāhaṃ vibhaktātmā carāmi jagato hitaḥ<BR>
13,013.006d@003A_0445	lokānāṃ dhāraṇārthāya vidhānaṃ vidadhāmi ca<BR>
13,013.006d@003A_0446	yathāvat tad aśeṣeṇa śrotum arhati me bhavān<BR>
13,013.006d@003A_0447	ekā mūrtir nirguṇākhyā yogaṃ paramam āsthitā<BR>
13,013.006d@003A_0448	dvitīyā sṛjate tāta bhūtagrāmaṃ carācaram<BR>
13,013.006d@003A_0449	sṛṣṭaṃ saṃharate caikā jagat sthāvarajaṃgamam<BR>
13,013.006d@003A_0450	jātātmaniṣṭhā kṣapayan mohayann iva māyayā<BR>
13,013.006d@003A_0451	kṣipantī mohayantī ca ātmaniṣṭhā svamāyayā<BR>
13,013.006d@003A_0452	caturthī me mahāmūrtir jagadvṛddhiṃ dadāti sā<BR>
13,013.006d@003A_0453	rakṣate cāpi niyatā so 'ham asmi nabhaścara<BR>
13,013.006d@003A_0454	mayā sarvam idaṃ vyāptaṃ mayi sarvaṃ pratiṣṭhitam<BR>
13,013.006d@003A_0455	ahaṃ sarvajagadbījaṃ sarvatragatir avyayaḥ<BR>
13,013.006d@003A_0456	yāni tāny agnihotrāṇi ye ca candrāṃśurāśayaḥ<BR>
13,013.006d@003A_0457	gṛṇanti vedaṃ satataṃ teṣv agniṣu vihaṃgama<BR>
13,013.006d@003A_0458	krameṇa māṃ samāyānti sukhino jñānasaṃyutāḥ<BR>
13,013.006d@003A_0459	teṣām ahaṃ tapo dīptaṃ tejaḥ samyak samāhitam<BR>
13,013.006d@003A_0460	nityaṃ te mayi vartante teṣu cāham atandritaḥ<BR>
13,013.006d@003A_0461	sarvato muktasaṅgena mayy ananyasamādhinā<BR>
13,013.006d@003A_0462	śakyaḥ samāsādayitum ahaṃ vai jñānacakṣuṣā<BR>
13,013.006d@003A_0463	māṃ sthūladarśanaṃ viddhi jagataḥ kāryakāraṇam<BR>
13,013.006d@003A_0464	mattaś ca saṃprasūtān vai viddhi lokān sadaivatān<BR>
13,013.006d@003A_0465	mayā cāpi caturdhātmā vibhaktaḥ prāṇiṣu sthitaḥ<BR>
13,013.006d@003A_0466	ātmabhūto vāsudevo hy aniruddho matau sthitaḥ<BR>
13,013.006d@003A_0467	saṃkarṣaṇo 'haṃkāre ca pradyumno manasi sthitaḥ<BR>
13,013.006d@003A_0468	anyathā ca caturdhā yat samyak tvaṃ śrotum arhasi<BR>
13,013.006d@003A_0469	hiraṇyagarbhaḥ padmākhyo yatra brahmā vyajāyata<BR>
13,013.006d@003A_0470	brahmaṇaś cāpi saṃbhūtaḥ śiva ity avadhāryatām<BR>
13,013.006d@003A_0471	śivāt skandaḥ saṃbabhūva etat sṛṣṭicatuṣṭayam<BR>
13,013.006d@003A_0472	daityadānavadarpaghnam evaṃ māṃ viddhi nityaśaḥ<BR>
13,013.006d@003A_0473	daityadānavarakṣobhir yadā dharmaḥ prapīḍyate<BR>
13,013.006d@003A_0474	tadāhaṃ dharmavṛddhyarthaṃ mūrtimān bhavitāśuga<BR>
13,013.006d@003A_0475	vedavrataparā ye tu dhīrā niścitabuddhayaḥ<BR>
13,013.006d@003A_0476	yogino yogayuktāś ca te māṃ paśyanti nānyathā<BR>
13,013.006d@003A_0477	pañcabhiḥ saṃprayukto 'haṃ viprayuktaś ca pañcabhiḥ<BR>
13,013.006d@003A_0478	vartamānaś ca teṣv evaṃ nivṛttaś caiva teṣv aham<BR>
13,013.006d@003A_0479	ye vidur jātasaṃkalpās te māṃ paśyanti tādṛśāḥ<BR>
13,013.006d@003A_0480	khaṃ vāyur āpo jyotiś ca pṛthivī ceti pañcamam<BR>
13,013.006d@003A_0481	tadātmako 'smi vijñeyo na cānyo 'smīti niścitam<BR>
13,013.006d@003A_0482	vartamānam atītaṃ ca pañcavargeṣu niścalam<BR>
13,013.006d@003A_0483	śabdasparśeṣu rūpeṣu rasagandheṣu cāpy aham<BR>
13,013.006d@003A_0484	rajastamobhyām āviṣṭā yeṣāṃ buddhir aniścitā<BR>
13,013.006d@003A_0485	te na paśyanti me tattvaṃ tapasā mahatā hy api<BR>
13,013.006d@003A_0486	nopavāsair na niyamair na vratair vividhair api<BR>
13,013.006d@003A_0487	draṣṭuṃ vā vedituṃ vāpi na śakyā paramā gatiḥ<BR>
13,013.006d@003A_0488	mahāmohotthapaṅke tu nimagnānāṃ gatir hariḥ<BR>
13,013.006d@003A_0489	ekāntino dhyānaparā yatibhāvād vrajanti mām<BR>
13,013.006d@003A_0490	sattvayuktā matir yeṣāṃ kevalātmaviniścitā<BR>
13,013.006d@003A_0491	te paśyanti svam ātmānaṃ paramātmānam avyayam<BR>
13,013.006d@003A_0492	ahiṃsā sarvabhūteṣu teṣv avasthitam ārjavam<BR>
13,013.006d@003A_0493	teṣv eva ca samādhāya samyag eti sa mām ajam<BR>
13,013.006d@003A_0494	yad etat paramaṃ guhyam ākhyānaṃ paramādbhutam<BR>
13,013.006d@003A_0495	yatnena tad aśeṣeṇa yathāvac chrotum arhasi<BR>
13,013.006d@003A_0496	ye tv agnihotraniyatā japayajñaparāyaṇāḥ<BR>
13,013.006d@003A_0497	te mām upāsate śaśvad yāṃs tāṃs tvaṃ dṛṣṭavān asi<BR>
13,013.006d@003A_0498	śāstradṛṣṭavidhānajñā asaktāḥ kva cid anyathā<BR>
13,013.006d@003A_0499	śakyo 'haṃ vedituṃ tais tu yan me paramam avyayam<BR>
13,013.006d@003A_0500	ye tu sāṃkhyaṃ ca yogaṃ ca jñātvāpy adhṛtaniścayāḥ<BR>
13,013.006d@003A_0501	na te gacchanty akuśalāḥ parāṃ gatim anuttamām<BR>
13,013.006d@003A_0502	tasmāj jñānena śuddhena prasannātmātmavic chuciḥ<BR>
13,013.006d@003A_0503	āsādayati tad brahma yatra gatvā na śocati<BR>
13,013.006d@003A_0504	śuddhābhijanasaṃpannāḥ śraddhāyuktena cetasā<BR>
13,013.006d@003A_0505	madbhaktyā ca dvijaśreṣṭhā gacchanti paramāṃ gatim<BR>
13,013.006d@003A_0506	yad guhyaṃ paramaṃ buddher aliṅgagrahaṇaṃ ca yat<BR>
13,013.006d@003A_0507	tat sūkṣmaṃ gṛhyate viprair yatibhis tattvadarśibhiḥ<BR>
13,013.006d@003A_0508	na vāyuḥ pavate tatra na tasmiñ jyotiṣāṃ gatiḥ<BR>
13,013.006d@003A_0509	na cāpaḥ pṛthivī naiva nākāśaṃ na manogatiḥ<BR>
13,013.006d@003A_0510	tasmāc caitāni sarvāṇi prajāyante vihaṃgama<BR>
13,013.006d@003A_0511	sarvebhyaś ca sa tebhyaś ca prabhavaty amalo vibhuḥ<BR>
13,013.006d@003A_0512	sthūladarśanam etan me yad dṛṣṭaṃ bhavatānagha<BR>
13,013.006d@003A_0513	etat sūkṣmasya ca dvāraṃ kāryāṇāṃ kāraṇaṃ tv aham<BR>
13,013.006d@003A_0514	dṛṣṭo vai bhavatā tasmāt sarasy amitavikrama<BR>
13,013.006d@003A_0515	brahmaṇo yad ahorātraṃ saṃkhyānajñair vibhāvyate<BR>
13,013.006d@003A_0516	eṣa kālas tvayā tatra sarahasyam upāgataḥ<BR>
13,013.006d@003A_0517	māṃ yajñam āhur yajñajñā vedaṃ vedavido janāḥ<BR>
13,013.006d@003A_0518	munayaś cāpi mām eva japayajñaṃ pracakṣate<BR>
13,013.006d@003A_0519	vaktā mantā rasayitā ghrātā draṣṭā pradarśakaḥ<BR>
13,013.006d@003A_0520	boddhā bodhayitā cāhaṃ gantā śrotā cidātmakaḥ<BR>
13,013.006d@003A_0521	mām iṣṭvā svargam āyānti tathā cāpnuvate mahat<BR>
13,013.006d@003A_0522	jñātvā mām eva caidhante niḥsaṅgenāntarātmanā<BR>
13,013.006d@003A_0523	ahaṃ tejo dvijātīnāṃ mama tejo dvijātayaḥ<BR>
13,013.006d@003A_0524	mama yas tejasā dehaḥ so 'gnir ity eva gamyatām<BR>
13,013.006d@003A_0525	prāṇapālaḥ śarīre 'haṃ yoginām aham īśvaraḥ<BR>
13,013.006d@003A_0526	sāṃkhyānām idam evāgre mayi sarvam idaṃ jagat<BR>
13,013.006d@003A_0527	dharmam arthaṃ ca kāmaṃ ca mokṣaṃ caivārjavaṃ japam<BR>
13,013.006d@003A_0528	tamaḥ sattvaṃ rajaś caiva karmajaṃ ca bhavāpyayam<BR>
13,013.006d@003A_0529	sa tadāhaṃ tathārūpas tvayā dṛṣṭaḥ sanātanaḥ<BR>
13,013.006d@003A_0530	tatas tv ahaṃ parataraḥ śakyaḥ kālena veditum<BR>
13,013.006d@003A_0531	mama yat paramaṃ guhyaṃ śāśvataṃ dhruvam avyayam<BR>
13,013.006d@003A_0532	tad evaṃ paramo guhyo devo nārāyaṇo hariḥ<BR>
13,013.006d@003A_0533	na tac chakyaṃ bhujaṃgāre vettum abhyudayānvitaiḥ<BR>
13,013.006d@003A_0534	nirārambhanamaskārā nirāśīrbandhanās tathā<BR>
13,013.006d@003A_0535	gacchanti taṃ mahātmānaḥ paraṃ brahma sanātanam<BR>
13,013.006d@003A_0536	sthūlo 'ham evaṃ vihaga tvayā dṛṣṭas tathānagha<BR>
13,013.006d@003A_0537	etac cāpi na vetty anyas tvām ṛte pannagāśana<BR>
13,013.006d@003A_0538	mā matis tava gān nāśam eṣā gatir anuttamā<BR>
13,013.006d@003A_0539	madbhakto bhava nityaṃ tvaṃ tato vetsyasi me padam<BR>
13,013.006d@003A_0540	etat te sarvam ākhyātaṃ rahasyaṃ divyamānuṣam<BR>
13,013.006d@003A_0541	etac chreyaḥ paraṃ caitat panthānaṃ viddhi mokṣiṇām<BR>
13,013.006d@003A_0542	evam uktvā sa bhagavāṃs tatraivāntaradhīyata<BR>
13,013.006d@003A_0543	paśyato me mahāyogī jagāmātmagatir gatim<BR>
13,013.006d@003A_0544	etad evaṃvidhaṃ tasya mahimānaṃ mahātmanaḥ<BR>
13,013.006d@003A_0545	acyutasyāprameyasya dṛṣṭavān asmi yat purā<BR>
13,013.006d@003A_0546	etad vaḥ sarvam ākhyātaṃ ceṣṭitaṃ tasya dhīmataḥ<BR>
13,013.006d@003A_0547	ṛṣayaḥ<BR>
13,013.006d@003A_0547	mayānubhūtaṃ pratyakṣaṃ dṛṣṭvā cādbhutakarmaṇaḥ<BR>
13,013.006d@003A_0548	aho śrāvitam ākhyānaṃ bhavatātyadbhutaṃ mahat<BR>
13,013.006d@003A_0549	puṇyaṃ yaśasyam āyuṣyaṃ svargyaṃ svastyayanaṃ mahat<BR>
13,013.006d@003A_0550	etat pavitraṃ devānām etad guhyaṃ paraṃtapa<BR>
13,013.006d@003A_0551	etaj jñānavatāṃ jñeyam eṣā gatir anuttamā<BR>
13,013.006d@003A_0552	ya imāṃ śrāvayed vidvān kathāṃ parvasu parvasu<BR>
13,013.006d@003A_0553	sa lokān prāpnuyāt puṇyān devarṣibhir abhiṣṭutān<BR>
13,013.006d@003A_0554	śrāddhakāle ca viprāṇāṃ ya imāṃ śrāvayec chuciḥ<BR>
13,013.006d@003A_0555	na tatra rakṣasāṃ bhāgo nāsurāṇāṃ ca vidyate<BR>
13,013.006d@003A_0556	anasūyur jitakrodhaḥ sarvasattvahite rataḥ<BR>
13,013.006d@003A_0557	yaḥ paṭhet satataṃ yuktaḥ sa vrajet tat salokatām<BR>
13,013.006d@003A_0558	vedān pārayate vipro rājā vijayavān bhavet<BR>
13,013.006d@003A_0559	bhīṣmaḥ<BR>
13,013.006d@003A_0559	vaiśyas tu dhanadhānyāḍhyaḥ śūdraḥ sukham avāpnuyāt<BR>
13,013.006d@003A_0560	tatas te munayaḥ sarve saṃpūjya vinatāsutam<BR>
13,013.006d@003A_0561	svān eva cāśramāñ jagmur babhūvuḥ śāntitatparāḥ<BR>
13,013.006d@003A_0562	sthūladarśibhir ākṛṣṭo durjñeyo hy akṛtātmabhiḥ<BR>
13,013.006d@003A_0563	eṣā śrutir mahārāja dharmyā dharmabhṛtāṃ vara<BR>
13,013.006d@003A_0564	surāṇāṃ brahmaṇā proktā vismitānāṃ paraṃtapa<BR>
13,013.006d@003A_0565	mayāpy eṣā kathā tāta kathitā mātur antike<BR>
13,013.006d@003A_0566	vasubhiḥ sattvasaṃpannais tavāpy eṣā mayocyate<BR>
13,013.006d@003A_0567	tad agnihotraparamā japayajñaparāyaṇāḥ<BR>
13,013.006d@003A_0568	nirāśīrbandhanāḥ santaḥ prayānty akṣarasāmyatām<BR>
13,013.006d@003A_0569	ārambhayajñān utsṛjya japahomaparāyaṇāḥ<BR>
13,013.006d@003A_0570	dhyāyanto manasā viṣṇuṃ gacchanti paramāṃ gatim<BR>
13,013.006d@003A_0571	tad eva paramo mokṣo mokṣadvāraṃ ca bhārata<BR>
13,013.006d@003A_0572	yathā viniścitātmāno gacchanti paramāṃ gatim<BR>
13,014.001	yudhiṣṭhira uvāca<BR>
13,014.001*0072_01	tvayāpageya nāmāni śrutānīha jagatpateḥ<BR>
13,014.001a	pitāmaheśāya vibho nāmāny ācakṣva śaṃbhave<BR>
13,014.001c	babhrave viśvamāyāya mahābhāgyaṃ ca tattvataḥ<BR>
13,014.001d*0073_01	bhīṣma uvāca<BR>
13,014.001d*0073_01	surāsuragurau deve śaṃkare 'vyaktayonaye<BR>
13,014.001d*0073_02	aśakto 'haṃ guṇān vaktuṃ mahādevasya dhīmataḥ<BR>
13,014.001d*0073_03	yo hi sarvagato devo na ca sarvatra dṛśyate<BR>
13,014.001d*0073_04	brahmaviṣṇusureśānāṃ sraṣṭā yaḥ prabhur eva ca<BR>
13,014.001d*0073_05	brahmādayaḥ piśācāntā yaṃ hi devā upāsate<BR>
13,014.001d*0073_06	prakṛtīnāṃ paratvena puruṣasya ca yaḥ paraḥ<BR>
13,014.001d*0073_07	cintyate yo yogavidbhir ṛṣibhis tattvadarśibhiḥ<BR>
13,014.001d*0073_08	akṣaraṃ paramaṃ prāhur asac ca sadasac ca yaḥ<BR>
13,014.001d*0073_09	prakṛtiṃ puruṣaṃ caiva kṣobhayitvā svatejasā<BR>
13,014.001d*0073_10	brahmāṇam asṛjat tasmād devadevaḥ prajāpatiḥ<BR>
13,014.001d*0073_11	ko hi śakto guṇān vaktuṃ devadevasya dhīmataḥ<BR>
13,014.001d*0073_12	garbhajanmajarāyukto martyo mṛtyusamanvitaḥ<BR>
13,014.001d*0073_13	ko hi śakto bhavaṃ jñātuṃ madvidhaḥ parameśvaram<BR>
13,014.001d*0073_14	ṛte nārāyaṇāt putra śaṅkhacakragadādharāt<BR>
13,014.001d*0073_15	eṣa vidvān yaduśreṣṭho viṣṇuḥ paramadurjayaḥ<BR>
13,014.001d*0073_16	divyacakṣur mahātejā vīkṣyate yogacakṣuṣā<BR>
13,014.001d*0073_17	rudrabhaktyā tu kṛṣṇena jagad vyāptaṃ mahātmanā<BR>
13,014.001d*0073_18	taṃ prasādya tadā devaṃ badaryāṃ kila bhārata<BR>
13,014.001d*0073_19	arthāt priyataratvaṃ ca sarvalokeṣu vai tadā<BR>
13,014.001d*0073_20	prāptavān eva rājendra suvarṇākṣān maheśvarāt<BR>
13,014.001d*0073_21	pūrṇaṃ varṣasahasraṃ tu taptavān eṣa mādhavaḥ<BR>
13,014.001d*0073_22	prasādya varadaṃ devaṃ carācaraguruṃ śivam<BR>
13,014.001d*0073_23	yuge yuge tu kṛṣṇena toṣito vai maheśvaraḥ<BR>
13,014.001d*0073_24	bhaktyā paramayā rājan prītaś caiva mahātmanaḥ<BR>
13,014.001d*0073_25	aiśvaryaṃ yādṛśaṃ tasya jagadyoner mahātmanaḥ<BR>
13,014.001d*0073_26	tad ayaṃ dṛṣṭavān sākṣāt putrārthe harir acyutaḥ<BR>
13,014.001d*0073_27	yasmāt parataraṃ caiva nānyaṃ paśyāmi bhārata<BR>
13,014.001d*0073_28	vyākhyātuṃ devadevasya śakto nāmāny aśeṣataḥ<BR>
13,014.001d*0073_29	eṣa śakto mahābāhur vaktuṃ bhagavato guṇān<BR>
13,014.001d*0073_30	vaiśaṃpāyana uvāca<BR>
13,014.001d*0073_30	vibhūtiṃ caiva kārtsnyena satyāṃ māheśvarīṃ nṛpa<BR>
13,014.001d*0073_31	evam uktvā tadā bhīṣmo vāsudevaṃ mahāyaśāḥ<BR>
13,014.001d*0073_32	bhavamāhātmyasaṃyuktam idam āha pitāmahaḥ<BR>
13,014.001d*0074_01	dhyānenātha japaiḥ kāryā svadharmam ucitā sadā<BR>
13,014.001d*0074_02	deve nārāyaṇe bhaktaḥ śaṃkaraṃ sādhu pūjaya<BR>
13,014.001d*0075_01	vāsudevaṃ mahātmānam idaṃ vacanam abravīt<BR>
13,014.002	bhīṣma uvāca<BR>
13,014.002a	surāsuraguro deva viṣṇo tvaṃ vaktum arhasi<BR>
13,014.002c	śivāya viśvarūpāya yan māṃ pṛcchad yudhiṣṭhiraḥ<BR>
13,014.003a	nāmnāṃ sahasraṃ devasya taṇḍinā brahmayoninā<BR>
13,014.003c	niveditaṃ brahmaloke brahmaṇo yat purābhavat<BR>
13,014.004a	dvaipāyanaprabhṛtayas tathaiveme tapodhanāḥ<BR>
13,014.004c	ṛṣayaḥ suvratā dāntāḥ śṛṇvantu gadatas tava<BR>
13,014.005a	dhruvāya nandine hotre goptre viśvasṛje 'gnaye<BR>
13,014.005c	mahābhāgyaṃ vibho brūhi muṇḍine 'tha kapardine<BR>
13,014.006	vāsudeva uvāca<BR>
13,014.006a	na gatiḥ karmaṇāṃ śakyā vettum īśasya tattvataḥ<BR>
13,014.007a	hiraṇyagarbhapramukhā devāḥ sendrā maharṣayaḥ<BR>
13,014.007c	na vidur yasya nidhanam ādiṃ vā sūkṣmadarśinaḥ<BR>
13,014.007e	sa kathaṃ naramātreṇa śakyo jñātuṃ satāṃ gatiḥ<BR>
13,014.008a	tasyāham asuraghnasya kāṃś cid bhagavato guṇān<BR>
13,014.008c	bhavatāṃ kīrtayiṣyāmi vrateśāya yathātatham<BR>
13,014.009	vaiśaṃpāyana uvāca<BR>
13,014.009a	evam uktvā tu bhagavān guṇāṃs tasya mahātmanaḥ<BR>
13,014.009c	upaspṛśya śucir bhūtvā kathayām āsa dhīmataḥ<BR>
13,014.010	vāsudeva uvāca<BR>
13,014.010a	śuśrūṣadhvaṃ brāhmaṇendrās tvaṃ ca tāta yudhiṣṭhira<BR>
13,014.010c	tvaṃ cāpageya nāmāni niśāmaya jagatpateḥ<BR>
13,014.011a	yad avāptaṃ ca me pūrvaṃ sāmbahetoḥ suduṣkaram<BR>
13,014.011c	yathā ca bhagavān dṛṣṭo mayā pūrvaṃ samādhinā<BR>
13,014.012a	śambare nihate pūrvaṃ raukmiṇeyena dhīmatā<BR>
13,014.012c	atīte dvādaśe varṣe jāmbavaty abravīd dhi mām<BR>
13,014.013a	pradyumnacārudeṣṇādīn rukmiṇyā vīkṣya putrakān<BR>
13,014.013c	putrārthinī mām upetya vākyam āha yudhiṣṭhira<BR>
13,014.014a	śūraṃ balavatāṃ śreṣṭhaṃ kāntarūpam akalmaṣam<BR>
13,014.014c	ātmatulyaṃ mama sutaṃ prayacchācyuta māciram<BR>
13,014.015a	na hi te 'prāpyam astīha triṣu lokeṣu kiṃ cana<BR>
13,014.015c	lokān sṛjes tvam aparān icchan yadukulodvaha<BR>
13,014.016a	tvayā dvādaśa varṣāṇi vāyubhūtena śuṣyatā<BR>
13,014.016c	ārādhya paśubhartāraṃ rukmiṇyā janitāḥ sutāḥ<BR>
13,014.017a	cārudeṣṇaḥ sucāruś ca cāruveṣo yaśodharaḥ<BR>
13,014.017c	cāruśravāś cāruyaśāḥ pradyumnaḥ śaṃbhur eva ca<BR>
13,014.018a	yathā te janitāḥ putrā rukmiṇyāś cāruvikramāḥ<BR>
13,014.018c	tathā mamāpi tanayaṃ prayaccha balaśālinam<BR>
13,014.019a	ity evaṃ codito devyā tām avocaṃ sumadhyamām<BR>
13,014.019c	anujānīhi māṃ rājñi kariṣye vacanaṃ tava<BR>
13,014.019e	sā ca mām abravīd gaccha vijayāya śivāya ca<BR>
13,014.020a	brahmā śivaḥ kāśyapaś ca nadyo devā manonugāḥ<BR>
13,014.020c	kṣetrauṣadhyo yajñavāhāc chandāṃsy ṛṣigaṇā dharā<BR>
13,014.021a	samudrā dakṣiṇā stobhā ṛkṣāṇi pitaro grahāḥ<BR>
13,014.021c	devapatnyo devakanyā devamātara eva ca<BR>
13,014.022a	manvantarāṇi gāvaś ca candramāḥ savitā hariḥ<BR>
13,014.022c	sāvitrī brahmavidyā ca ṛtavo vatsarāḥ kṣapāḥ<BR>
13,014.023a	kṣaṇā lavā muhūrtāś ca nimeṣā yugaparyayāḥ<BR>
13,014.023c	rakṣantu sarvatra gataṃ tvāṃ yādava sukhāvaham<BR>
13,014.023e	ariṣṭaṃ gaccha panthānam apramatto bhavānagha<BR>
13,014.024a	evaṃ kṛtasvastyayanas tayāhaṃ; tām abhyanujñāya kapīndraputrīm<BR>
13,014.024c	pituḥ samīpe narasattamasya; mātuś ca rājñaś ca tathāhukasya<BR>
13,014.025a	tam artham āvedya yad abravīn māṃ; vidyādharendrasya sutā bhṛśārtā<BR>
13,014.025c	tān abhyanujñāya tadātiduḥkhād; gadaṃ tathaivātibalaṃ ca rāmam<BR>
13,014.025d*0076_01	athocatuḥ prītiyutau tadānīṃ<BR>
13,014.025d*0076_02	tapaḥsamṛddhir bhavato 'stv avighnam<BR>
13,014.026a	prāpyānujñāṃ gurujanād ahaṃ tārkṣyam acintayam<BR>
13,014.026c	so 'vahad dhimavantaṃ māṃ prāpya cainaṃ vyasarjayam<BR>
13,014.026d*0077_01	prāpyānujñāṃ gurumukhād ājamīḍha<BR>
13,014.026d*0077_02	tārkṣyaṃ tadā manasā cintayitvā<BR>
13,014.026d*0077_03	kṛtvā praṇāmaṃ śirasā bhavāya<BR>
13,014.026d*0077_04	tato 'bhyagāṃ prāg udīcīṃ suramyām<BR>
13,014.026d*0078_01	tato mayā hy anusṛṣṭaḥ khagendro<BR>
13,014.026d*0078_02	vitatya pakṣau divam utpapāta<BR>
13,014.026d*0078_03	tasmin gate vainateye 'ntarikṣaṃ<BR>
13,014.026d*0078_04	girau tadā sarvakāmopapanne<BR>
13,014.026d*0078_05	puṣpaiḥ phalaiḥ susamiddhair yathāvat<BR>
13,014.026d*0078_06	sthitaḥ prahṛṣṭo bhavabhāvabhāvitaḥ<BR>
13,014.026d*0079_01	tataḥ kṛtasvastyayanas tayāhaṃ<BR>
13,014.026d*0079_02	nivedya mātuś ca pituḥ samīpe<BR>
13,014.026d*0079_03	tathābhyanujñāya gurūṃś ca sarvān<BR>
13,014.026d*0079_04	mahābalaṃ tārkṣyam acintayaṃ vai<BR>
13,014.026d*0079_05	so 'haṃ himavataḥ pārśvaṃ prāpya tārkṣyaṃ vyasarjayam<BR>
13,014.027a	tatrāham adbhutān bhāvān apaśyaṃ girisattame<BR>
13,014.027c	kṣetraṃ ca tapasāṃ śreṣṭhaṃ paśyāmy āśramam uttamam<BR>
13,014.028a	divyaṃ vaiyāghrapadyasya upamanyor mahātmanaḥ<BR>
13,014.028c	pūjitaṃ devagandharvair brāhmyā lakṣmyā samanvitam<BR>
13,014.029a	dhavakakubhakadambanārikelaiḥ; kurabakaketakajambupāṭalābhiḥ<BR>
13,014.029c	vaṭavaruṇakavatsanābhabilvaiḥ; saralakapitthapriyālasālatālaiḥ<BR>
13,014.030a	badarīkundapunnāgair aśokāmrātimuktakaiḥ<BR>
13,014.030c	bhallātakair madhūkaiś ca campakaiḥ panasais tathā<BR>
13,014.031a	vanyair bahuvidhair vṛkṣaiḥ phalapuṣpapradair yutam<BR>
13,014.031c	puṣpagulmalatākīrṇaṃ kadalīṣaṇḍaśobhitam<BR>
13,014.032a	nānāśakunisaṃbhojyaiḥ phalair vṛkṣair alaṃkṛtam<BR>
13,014.032c	yathāsthānavinikṣiptair bhūṣitaṃ vanarājibhiḥ<BR>
13,014.032d*0080_01	nityapuṣpaphalopetair vṛkṣair aviralair vṛtam<BR>
13,014.032d*0080_02	supuṣpaiś ca latāgulmair nirbhayaiś ca mṛgair yutam<BR>
13,014.032d*0080_03	viśālaiś cāgniśaraṇair yathāsthānāhitāgnibhiḥ<BR>
13,014.033a	ruruvāraṇaśārdūlasiṃhadvīpisamākulam<BR>
13,014.033c	kuraṅgabarhiṇākīrṇaṃ mārjārabhujagāvṛtam<BR>
13,014.033e	pūgaiś ca mṛgajātīnāṃ mahiṣarkṣaniṣevitam<BR>
13,014.033f*0081_01	sakṛtprabhinnaiś ca gajair vibhūṣitaṃ<BR>
13,014.033f*0081_02	prahṛṣṭanānāvidhapakṣisevitam<BR>
13,014.033f*0081_03	supuṣpitair ambudharaprakāśair<BR>
13,014.033f*0081_04	mahīruhāṇāṃ ca vanair vicitraiḥ<BR>
13,014.034a	nānāpuṣparajomiśro gajadānādhivāsitaḥ<BR>
13,014.034c	divyastrīgītabahulo māruto 'tra sukho vavau<BR>
13,014.035a	dhārāninādair vihagapraṇādaiḥ; śubhais tathā bṛṃhitaiḥ kuñjarāṇām<BR>
13,014.035c	gītais tathā kiṃnarāṇām udāraiḥ; śubhaiḥ svanaiḥ sāmagānāṃ ca vīra<BR>
13,014.036a	acintyaṃ manasāpy anyaiḥ sarobhiḥ samalaṃkṛtam<BR>
13,014.036c	viśālaiś cāgniśaraṇair bhūṣitaṃ kuśasaṃvṛtam<BR>
13,014.037a	vibhūṣitaṃ puṇyapavitratoyayā; sadā ca juṣṭaṃ nṛpa jahnukanyayā<BR>
13,014.037c	mahātmabhir dharmabhṛtāṃ variṣṭhair; maharṣibhir bhūṣitam agnikalpaiḥ<BR>
13,014.038a	vāyvāhārair ambupair japyanityaiḥ; saṃprakṣālair yatibhir dhyānanityaiḥ<BR>
13,014.038c	dhūmāśanair ūṣmapaiḥ kṣīrapaiś ca; vibhūṣitaṃ brāhmaṇendraiḥ samantāt<BR>
13,014.038d*0082_01	nānāvṛndair vedaṣaḍaṅgapāragair<BR>
13,014.038d*0082_02	dharmābhirāmair munibhiḥ samāhitaiḥ<BR>
13,014.039a	gocāriṇo 'thāśmakuṭṭā dantolūkhalinas tathā<BR>
13,014.039c	marīcipāḥ phenapāś ca tathaiva mṛgacāriṇaḥ<BR>
13,014.039d*0083_01	aśvatthaphalabhakṣāś ca tathā hy udakaśāyinaḥ<BR>
13,014.039d*0083_02	cīracarmāmbaradharās tathā valkaladhāriṇaḥ<BR>
13,014.040a	suduḥkhān niyamāṃs tāṃs tān vahataḥ sutaponvitān<BR>
13,014.040c	paśyann utphullanayanaḥ praveṣṭum upacakrame<BR>
13,014.041a	supūjitaṃ devagaṇair mahātmabhiḥ; śivādibhir bhārata puṇyakarmabhiḥ<BR>
13,014.041c	rarāja tac cāśramamaṇḍalaṃ sadā; divīva rājan ravimaṇḍalaṃ yathā<BR>
13,014.042a	krīḍanti sarpair nakulā mṛgair vyāghrāś ca mitravat<BR>
13,014.042c	prabhāvād dīptatapasaḥ saṃnikarṣaguṇānvitāḥ<BR>
13,014.043a	tatrāśramapade śreṣṭhe sarvabhūtamanorame<BR>
13,014.043c	sevite dvijaśārdūlair vedavedāṅgapāragaiḥ<BR>
13,014.044a	nānāniyamavikhyātair ṛṣibhiś ca mahātmabhiḥ<BR>
13,014.044c	praviśann eva cāpaśyaṃ jaṭācīradharaṃ prabhum<BR>
13,014.045a	tejasā tapasā caiva dīpyamānaṃ yathānalam<BR>
13,014.045c	śiṣyamadhyagataṃ śāntaṃ yuvānaṃ brāhmaṇarṣabham<BR>
13,014.045e	śirasā vandamānaṃ mām upamanyur abhāṣata<BR>
13,014.046a	svāgataṃ puṇḍarīkākṣa saphalāni tapāṃsi naḥ<BR>
13,014.046c	yat pūjyaḥ pūjayasi no draṣṭavyo draṣṭum icchasi<BR>
13,014.046d*0084_01	manuṣyatānuvṛttyā tvāṃ jñātvā tiṣṭhāma sarvagam<BR>
13,014.047a	tam ahaṃ prāñjalir bhūtvā mṛgapakṣiṣv athāgniṣu<BR>
13,014.047c	dharme ca śiṣyavarge ca samapṛccham anāmayam<BR>
13,014.048a	tato māṃ bhagavān āha sāmnā paramavalgunā<BR>
13,014.048c	lapsyase tanayaṃ kṛṣṇa ātmatulyam asaṃśayam<BR>
13,014.049a	tapaḥ sumahad āsthāya toṣayeśānam īśvaram<BR>
13,014.049c	iha devaḥ sapatnīkaḥ samākrīḍaty adhokṣaja<BR>
13,014.050a	ihaiva devatāśreṣṭhaṃ devāḥ sarṣigaṇāḥ purā<BR>
13,014.050c	tapasā brahmacaryeṇa satyena ca damena ca<BR>
13,014.050e	toṣayitvā śubhān kāmān prāpnuvaṃs te janārdana<BR>
13,014.051a	tejasāṃ tapasāṃ caiva nidhiḥ sa bhagavān iha<BR>
13,014.051c	śubhāśubhānvitān bhāvān visṛjan saṃkṣipann api<BR>
13,014.051e	āste devyā sahācintyo yaṃ prārthayasi śatruhan<BR>
13,014.052a	hiraṇyakaśipur yo 'bhūd dānavo merukampanaḥ<BR>
13,014.052c	tena sarvāmaraiśvaryaṃ śarvāt prāptaṃ samārbudam<BR>
13,014.053a	tasyaiva putrapravaro mandaro nāma viśrutaḥ<BR>
13,014.053c	mahādevavarāc chakraṃ varṣārbudam ayodhayat<BR>
13,014.054a	viṣṇoś cakraṃ ca tad ghoraṃ vajram ākhaṇḍalasya ca<BR>
13,014.054c	śīrṇaṃ purābhavat tāta grahasyāṅgeṣu keśava<BR>
13,014.054d*0085_01	yat tad bhagavatā pūrvaṃ dattaṃ cakraṃ tavānagha<BR>
13,014.054d*0085_02	jalāntaracaraṃ hatvā daityaṃ ca balagarvitam<BR>
13,014.054d*0085_03	utpāditaṃ vṛṣāṅkena dīptajvalanasaṃnibham<BR>
13,014.054d*0085_04	dattaṃ bhagavatā tubhyaṃ durdarśaṃ tejasādbhutam<BR>
13,014.054d*0085_05	na śakyaṃ draṣṭum anyena varjayitvā pinākinam<BR>
13,014.054d*0085_06	sudarśanaṃ bhavety evaṃ bhavenoktaṃ tadā tu tat<BR>
13,014.054d*0085_07	sudarśanaṃ tadā tasya loke nāma pratiṣṭhitam<BR>
13,014.054d*0085_08	taj jīrṇam abhavat tāta grahasyāṅgeṣu keśava<BR>
13,014.054d*0085_09	grahasyātibalasyāṅge varadattasya dhīmataḥ<BR>
13,014.054d*0085_10	na śastrāṇi vahanty aṅge cakravajraśatāny api<BR>
13,014.054d*0086_01	sadṛśaṃ bhavatety uktaṃ darśanena tathāstu tat<BR>
13,014.055a	ardyamānāś ca vibudhā graheṇa subalīyasā<BR>
13,014.055c	śivadattavarāñ jaghnur asurendrān surā bhṛśam<BR>
13,014.056a	tuṣṭo vidyutprabhasyāpi trilokeśvaratām adāt<BR>
13,014.056c	śataṃ varṣasahasrāṇāṃ sarvalokeśvaro 'bhavat<BR>
13,014.056e	mamaivānucaro nityaṃ bhavitāsīti cābravīt<BR>
13,014.057a	tathā putrasahasrāṇām ayutaṃ ca dadau prabhuḥ<BR>
13,014.057c	kuśadvīpaṃ ca sa dadau rājyena bhagavān ajaḥ<BR>
13,014.058a	tathā śatamukho nāma dhātrā sṛṣṭo mahāsuraḥ<BR>
13,014.058c	yena varṣaśataṃ sāgram ātmamāṃsair huto 'nalaḥ<BR>
13,014.058e	taṃ prāha bhagavāṃs tuṣṭaḥ kiṃ karomīti śaṃkaraḥ<BR>
13,014.059a	taṃ vai śatamukhaḥ prāha yogo bhavatu me 'dbhutaḥ<BR>
13,014.059c	balaṃ ca daivataśreṣṭha śāśvataṃ saṃprayaccha me<BR>
13,014.059d*0087_01	tatheti bhagavān āha tasya tad vacanaṃ vibhuḥ<BR>
13,014.060a	svāyaṃbhuvaḥ kratuś cāpi putrārtham abhavat purā<BR>
13,014.060c	āviśya yogenātmānaṃ trīṇi varṣaśatāny api<BR>
13,014.061a	tasya devo 'dadat putrān sahasraṃ kratusaṃmitān<BR>
13,014.061c	yogeśvaraṃ devagītaṃ vettha kṛṣṇa na saṃśayaḥ<BR>
13,014.061d*0088_01	yājñavalkya iti khyāta ṛṣiḥ paramadhārmikaḥ<BR>
13,014.061d*0088_02	ārādhya sa mahādevaṃ prāptavāñ jñānam uttamam<BR>
13,014.061d*0088_03	vedavyāsaś ca yogātmā parāśarasuto muniḥ<BR>
13,014.061d*0088_04	so 'pi śaṃkaram ārādhya prāptavān atulaṃ yaśaḥ<BR>
13,014.062a	vālakhilyā maghavatā avajñātāḥ purā kila<BR>
13,014.062c	taiḥ kruddhair bhagavān rudras tapasā toṣito hy abhūt<BR>
13,014.063a	tāṃś cāpi daivataśreṣṭhaḥ prāha prīto jagatpatiḥ<BR>
13,014.063c	suparṇaṃ somahartāraṃ tapasotpādayiṣyatha<BR>
13,014.063d*0089_01	atrer bhāryā sutaṃ dattaṃ somaṃ durvāsasaṃ prabhoḥ<BR>
13,014.064a	mahādevasya roṣāc ca āpo naṣṭāḥ purābhavan<BR>
13,014.064c	tāś ca saptakapālena devair anyāḥ pravartitāḥ<BR>
13,014.064d*0090_01	tataḥ pānīyam abhavat prasanne tryambake bhuvi<BR>
13,014.065a	atrer bhāryāpi bhartāraṃ saṃtyajya brahmavādinī<BR>
13,014.065c	nāhaṃ tasya muner bhūyo vaśagā syāṃ kathaṃ cana<BR>
13,014.065e	ity uktvā sā mahādevam agacchac charaṇaṃ kila<BR>
13,014.066a	nirāhārā bhayād atres trīṇi varṣaśatāny api<BR>
13,014.066c	aśeta musaleṣv eva prasādārthaṃ bhavasya sā<BR>
13,014.067a	tām abravīd dhasan devo bhavitā vai sutas tava<BR>
13,014.067b*0091_01	vinā bhartrā carudreṇa bhaviṣyati na saṃśayaḥ<BR>
13,014.067b*0092_01	vikarṇaś ca mahādevaṃ tathā bhaktasukhāvaham<BR>
13,014.067b*0092_02	prasādya bhagavān siddhiṃ prāptavān madhusūdana<BR>
13,014.067c	vaṃśe tavaiva nāmnā tu khyātiṃ yāsyati cepsitām<BR>
13,014.068a	śākalyaḥ saṃśitātmā vai nava varṣaśatāny api<BR>
13,014.068c	ārādhayām āsa bhavaṃ manoyajñena keśava<BR>
13,014.069a	taṃ cāha bhagavāṃs tuṣṭo granthakāro bhaviṣyasi<BR>
13,014.069c	vatsākṣayā ca te kīrtis trailokye vai bhaviṣyati<BR>
13,014.069e	akṣayaṃ ca kulaṃ te 'stu maharṣibhir alaṃkṛtam<BR>
13,014.069f*0093_01	bhaviṣyati dvijaśreṣṭha sūtrakartā sutas tava<BR>
13,014.070a	sāvarṇiś cāpi vikhyāta ṛṣir āsīt kṛte yuge<BR>
13,014.070c	iha tena tapas taptaṃ ṣaṣṭiṃ varṣaśatāny atha<BR>
13,014.071a	tam āha bhagavān rudraḥ sākṣāt tuṣṭo 'smi te 'nagha<BR>
13,014.071c	granthakṛl lokavikhyāto bhavitāsy ajarāmaraḥ<BR>
13,014.071d*0094_01	śakreṇa tu purā devo vārāṇasyāṃ janārdana<BR>
13,014.071d*0094_02	ārādhito 'bhūd bhaktena digvāsā bhasmaguṇṭhanaḥ<BR>
13,014.071d*0094_03	ārādhya sa mahādevaṃ devarājyam avāptavān<BR>
13,014.071d*0094_04	nāradena tu bhaktyāsau bhava ārādhitaḥ purā<BR>
13,014.071d*0094_05	tasya prīto mahādevo jagau devagurur guruḥ<BR>
13,014.071d*0094_06	tejasā tapasā kīrtyā tvatsamo na bhaviṣyati<BR>
13,014.071d*0094_07	gītenaiva ca divyena nityaṃ mām anuyāsyasi<BR>
13,014.071d*0095_01	śākalyo granthakartā ca sāvarṇiś ca tathābhavat<BR>
13,014.071d*0095_02	bāṇaḥ skandasamatvaṃ ca kāmo darpavimokṣaṇam<BR>
13,014.071d*0095_03	lavaṇo 'vadhyatām anyair daśāsyaś ca punar balam<BR>
13,014.071d*0095_04	antako 'ntam anuprāptas tasmāt ko 'nyo 'paraḥ prabhuḥ<BR>
13,014.072a	mayāpi ca yathā dṛṣṭo devadevaḥ purā vibhuḥ<BR>
13,014.072c	sākṣāt paśupatis tāta tac cāpi śṛṇu mādhava<BR>
13,014.073a	yadarthaṃ ca mahādevaḥ prayatena mayā purā<BR>
13,014.073c	ārādhito mahātejās tac cāpi śṛṇu vistaram<BR>
13,014.073c*0096_01	mahādevo mayā prabhuḥ<BR>
13,014.073c*0096_02	yatnena mahatā cāpi<BR>
13,014.074a	yad avāptaṃ ca me pūrvaṃ devadevān maheśvarāt<BR>
13,014.074c	tat sarvam akhilenādya kathayiṣyāmi te 'nagha<BR>
13,014.075a	purā kṛtayuge tāta ṛṣir āsīn mahāyaśāḥ<BR>
13,014.075c	vyāghrapāda iti khyāto vedavedāṅgapāragaḥ<BR>
13,014.075e	tasyāham abhavaṃ putro dhaumyaś cāpi mamānujaḥ<BR>
13,014.076a	kasya cit tv atha kālasya dhaumyena saha mādhava<BR>
13,014.076c	āgaccham āśramaṃ krīḍan munīnāṃ bhāvitātmanām<BR>
13,014.077a	tatrāpi ca mayā dṛṣṭā duhyamānā payasvinī<BR>
13,014.077c	lakṣitaṃ ca mayā kṣīraṃ svāduto hy amṛtopamam<BR>
13,014.077d*0097_01	tadāprabhṛti caivāham arudaṃ madhusūdana<BR>
13,014.077d*0097_02	dīyatāṃ dīyatāṃ kṣīraṃ mama mātar itīritam<BR>
13,014.078a	tataḥ piṣṭaṃ samāloḍya toyena saha mādhava<BR>
13,014.078c	āvayoḥ kṣīram ity eva pānārtham upanīyate<BR>
13,014.079a	atha gavyaṃ payas tāta kadā cit prāśitaṃ mayā<BR>
13,014.079b*0098_01	pitrāhaṃ yajñakāle hi nīto jñātikulaṃ mahat<BR>
13,014.079b*0098_02	tatra sā kṣarate devī divyā gauḥ suranandinī<BR>
13,014.079b*0098_03	tasyāhaṃ tat payaḥ pītvā rasena hy amṛtopamam<BR>
13,014.079b*0098_04	jñātvā kṣīraguṇāṃś caiva upalabhya hi saṃbhavam<BR>
13,014.079c	tataḥ piṣṭarasaṃ tāta na me prītim udāvahat<BR>
13,014.080a	tato 'ham abruvaṃ bālyāj jananīm ātmanas tadā<BR>
13,014.080c	kṣīrodanasamāyuktaṃ bhojanaṃ ca prayaccha me<BR>
13,014.080d*0099_01	nedaṃ kṣīraudanaṃ mātar yat tvaṃ me dattavaty asi<BR>
13,014.080d*0100_01	abhāvāc caiva dugdhasya duḥkhitā jananī tadā<BR>
13,014.081a	tato mām abravīn mātā duḥkhaśokasamanvitā<BR>
13,014.081c	putrasnehāt pariṣvajya mūrdhni cāghrāya mādhava<BR>
13,014.082a	kutaḥ kṣīrodanaṃ vatsa munīnāṃ bhāvitātmanām<BR>
13,014.082c	vane nivasatāṃ nityaṃ kandamūlaphalāśinām<BR>
13,014.082d*0101_01	āsthitānāṃ nadīṃ divyāṃ vālakhilyair niṣevitām<BR>
13,014.082d*0101_02	kutaḥ kṣīraṃ vanasthānāṃ munīnāṃ girivāsinām<BR>
13,014.082d*0101_03	pāvanānāṃ vanāśānāṃ vanāśramanivāsinām<BR>
13,014.082d*0101_04	grāmyāhāranivṛttānām āraṇyaphalabhojinām<BR>
13,014.082d*0101_05	nāsti putra payo 'raṇye surabhīgotravarjite<BR>
13,014.082d*0101_06	nadīgahvaraśaileṣu tīrtheṣu vividheṣu ca<BR>
13,014.082d*0101_07	tapasā japyanityānāṃ śivo naḥ paramā gatiḥ<BR>
13,014.083a	aprasādya virūpākṣaṃ varadaṃ sthāṇum avyayam<BR>
13,014.083c	kutaḥ kṣīrodanaṃ vatsa sukhāni vasanāni ca<BR>
13,014.083d*0102_01	sarvakāraṇabhūto 'yaṃ dhātā rudras trilocanaḥ<BR>
13,014.083d*0102_02	aṣṭabāhur jaṭī nāgabhūṣaṇaś candraśekharaḥ<BR>
13,014.083d*0102_03	nāgopavītī sagaṇo nīlakaṇṭha umāpatiḥ<BR>
13,014.083d*0102_04	sudaṃṣṭraḥ susmito nāgakuṇḍalo bhasmabhāsitaḥ<BR>
13,014.083d*0102_05	sarvakāmaprado bhaktyā pūjitaḥ puṣpamūlakaiḥ<BR>
13,014.084a	taṃ prapadya sadā vatsa sarvabhāvena śaṃkaram<BR>
13,014.084b*0103_01	bhaktyā pratyakṣatāṃ nītaḥ sarvakāmaprado haraḥ<BR>
13,014.084c	tatprasādāc ca kāmebhyaḥ phalaṃ prāpsyasi putraka<BR>
13,014.084d@004_0001	jananyās tad vacaḥ śrutvā tadāprabhṛti śatruhan<BR>
13,014.084d@004_0002	prāñjaliḥ praṇato bhūtvā idam ambām acodayam<BR>
13,014.084d@004_0003	ko 'yam amba mahādevaḥ sa kathaṃ ca prasīdati<BR>
13,014.084d@004_0004	kutra vā vasate devo draṣṭavyo vā kathaṃ ca saḥ<BR>
13,014.084d@004_0005	tuṣyate vā kathaṃ śarvo rūpaṃ vā tasya kīdṛśam<BR>
13,014.084d@004_0006	kathaṃ jñeyaḥ prasanno vā darśayej jananī mama<BR>
13,014.084d@004_0007	evam uktā tadā kṛṣṇa mātā me sutavatsalā<BR>
13,014.084d@004_0008	mūrdhany āghrāya govinda sabāṣpākulalocanā<BR>
13,014.084d@004_0009	pramārjantī ca gātrāṇi mama vai madhusūdana<BR>
13,014.084d@004_0010	ambā<BR>
13,014.084d@004_0010	dhairyam ālambya jananī idam āha surottama<BR>
13,014.084d@004_0011	durvijñeyo mahādevo durārādhyo durantakaḥ<BR>
13,014.084d@004_0012	durādhṛṣyaś ca durgrāhyo durdṛśyo hy akṛtātmabhiḥ<BR>
13,014.084d@004_0013	yasya rūpāṇy anekāni pravadanti manīṣiṇaḥ<BR>
13,014.084d@004_0014	sthānāni ca vicitrāṇi prasādāś cāpy anekaśaḥ<BR>
13,014.084d@004_0015	ko hi tattvena tad veda īśasya caritaṃ śubham<BR>
13,014.084d@004_0016	kṛtavān yāni rūpāṇi devadevaḥ purā kila<BR>
13,014.084d@004_0017	krīḍate ca yathā śarvaḥ prasīdati yathā ca vai<BR>
13,014.084d@004_0018	hṛdisthaḥ sarvabhūtānāṃ viśvarūpo maheśvaraḥ<BR>
13,014.084d@004_0019	bhaktānām anukampārthaṃ darśanaṃ ca yathāśrutam<BR>
13,014.084d@004_0020	munīnāṃ bruvatāṃ divyām īśānacaritāṃ kathām<BR>
13,014.084d@004_0021	kṛtavān yāni rūpāṇi kathitāni divaukasaiḥ<BR>
13,014.084d@004_0022	anugrahārthaṃ viprāṇāṃ śṛṇu vatsa samāsataḥ<BR>
13,014.084d@004_0023	tāni te kīrtayiṣyāmi yan māṃ tvaṃ paripṛcchasi<BR>
13,014.084d@004_0024	brahmaviṣṇusurendrāṇāṃ rudrādityāśvinām api<BR>
13,014.084d@004_0025	viśveṣām api devānāṃ vapur dhārayate bhavaḥ<BR>
13,014.084d@004_0026	narāṇāṃ devanārīṇāṃ tathā pretapiśācayoḥ<BR>
13,014.084d@004_0027	kirātaśabarāṇāṃ ca jalajānām anekaśaḥ<BR>
13,014.084d@004_0028	karoti bhagavān rūpam āṭavyaśabarāṇy api<BR>
13,014.084d@004_0029	kūrmo matsyas tathā śaṅkhaḥ pravālāṅkurabhūṣaṇaḥ<BR>
13,014.084d@004_0030	yakṣarākṣasasarpāṇāṃ daityadānavayor api<BR>
13,014.084d@004_0031	vapur dhārayate devo bhūyaś ca bilavāsinām<BR>
13,014.084d@004_0032	vyāghrasiṃhamṛgāṇāṃ ca tarakṣvṛkṣapatatriṇām<BR>
13,014.084d@004_0033	ulūkaśvaśṛgālānāṃ rūpāṇi kurute 'pi ca<BR>
13,014.084d@004_0034	haṃsakākamayūrāṇāṃ kṛkalāsakasārasām<BR>
13,014.084d@004_0035	rūpāṇi ca balākānāṃ gṛdhracakrāṅgayor api<BR>
13,014.084d@004_0036	karoti vā sa rūpāṇi dhārayaty api parvatam<BR>
13,014.084d@004_0037	gorūpī ca mahādevo hastyaśvoṣṭrakharākṛtiḥ<BR>
13,014.084d@004_0038	chāgaśārdūlarūpaś ca anekamṛgarūpadhṛk<BR>
13,014.084d@004_0039	aṇḍajānāṃ ca divyānāṃ vapur dhārayate bhavaḥ<BR>
13,014.084d@004_0040	daṇḍī chatrī ca kuṇḍī ca dvijānāṃ dhāraṇas tathā<BR>
13,014.084d@004_0041	ṣaṇmukho vai bahumukhas trinetro bahuśīrṣakaḥ<BR>
13,014.084d@004_0042	anekakaṭipādaś ca anekodaravaktradhṛk<BR>
13,014.084d@004_0043	anekapāṇipārśvaś ca anekagaṇasaṃvṛtaḥ<BR>
13,014.084d@004_0044	ṛṣigandharvarūpaś ca siddhacāraṇarūpadhṛk<BR>
13,014.084d@004_0045	bhasmapāṇḍuragātraś ca candrārdhakṛtabhūṣaṇaḥ<BR>
13,014.084d@004_0046	anekarāvasaṃghuṣṭaś cānekastutisaṃstutaḥ<BR>
13,014.084d@004_0047	sarvabhūtāntakaḥ sarvaḥ sarvalokapratiṣṭhitaḥ<BR>
13,014.084d@004_0048	sarvalokāntarātmā ca sarvagaḥ sarvavādy api<BR>
13,014.084d@004_0049	sarvatra bhagavāñ jñeyo hṛdisthaḥ sarvadehinām<BR>
13,014.084d@004_0050	yo hi yaṃ kāmayet kāmaṃ yasminn arthe 'rcyate punaḥ<BR>
13,014.084d@004_0051	tat sarvaṃ vetti deveśas taṃ prapadya yadīcchasi<BR>
13,014.084d@004_0052	nandate kupyate cāpi tathā huṃkārayaty api<BR>
13,014.084d@004_0053	cakrī śūlī gadāpāṇir musalī khaḍgapaṭṭiśī<BR>
13,014.084d@004_0054	bhūdharo nāgamauñjī ca nāgakuṇḍalakuṇḍalī<BR>
13,014.084d@004_0055	nāgayajñopavītī ca nāgacarmottaracchadaḥ<BR>
13,014.084d@004_0056	hasate gāyate caiva nṛtyate sumanoharam<BR>
13,014.084d@004_0057	vādayaty api vādyāni vicitrāṇi gaṇair vṛtaḥ<BR>
13,014.084d@004_0058	valgate jṛmbhate caiva rudate rodayaty api<BR>
13,014.084d@004_0059	unmattamattarūpaṃ ca bhāṣate cāpi susvaraḥ<BR>
13,014.084d@004_0060	atīva hasate raudras trāsayan nayanair janam<BR>
13,014.084d@004_0061	jāgarti caiva svapiti jṛmbhate ca yathāsukham<BR>
13,014.084d@004_0062	japate japyate caiva tapate tapyate punaḥ<BR>
13,014.084d@004_0063	dadāti pratigṛhṇāti yuñjate dhyāyate 'pi ca<BR>
13,014.084d@004_0064	vedīmadhye tathā yūpe goṣṭhamadhye hutāśane<BR>
13,014.084d@004_0065	dṛśyate dṛśyate cāpi bālo vṛddho yuvā tathā<BR>
13,014.084d@004_0066	krīḍate ṛṣikanyābhir ṛṣipatnībhir eva ca<BR>
13,014.084d@004_0067	ūrdhvakeśo mahāśepho nagno vikṛtalocanaḥ<BR>
13,014.084d@004_0068	gauraḥ śyāmas tathā kṛṣṇaḥ pāṇḍuro dhūmalohitaḥ<BR>
13,014.084d@004_0069	vikṛtākṣo viśālākṣo digvāsāḥ sarvavāsakaḥ<BR>
13,014.084d@004_0070	arūpasyādyarūpasya atirūpādyarūpiṇaḥ<BR>
13,014.084d@004_0071	anādyantam ajasyāntaṃ vetsyate ko 'sya tattvataḥ<BR>
13,014.084d@004_0072	hṛdi prāṇo mano jīvo yogātmā yogasaṃjñitaḥ<BR>
13,014.084d@004_0073	dhyānaṃ tat paramātmā ca bhāvagrāhyo maheśvaraḥ<BR>
13,014.084d@004_0074	vādako gāyanaś caiva sahasraśatalocanaḥ<BR>
13,014.084d@004_0075	ekavaktro dvivaktraś ca trivaktro 'nekavaktrakaḥ<BR>
13,014.084d@004_0076	tadbhaktas tadgato nityaṃ tanniṣṭhas tatparāyaṇaḥ<BR>
13,014.084d@004_0077	bhaja putra mahādevaṃ tataḥ prāpsyasi cepsitam<BR>
13,014.085a	jananyās tad vacaḥ śrutvā tadāprabhṛti śatruhan<BR>
13,014.085c	mama bhaktir mahādeve naiṣṭhikī samapadyata<BR>
13,014.086a	tato 'haṃ tapa āsthāya toṣayām āsa śaṃkaram<BR>
13,014.086c	divyaṃ varṣasahasraṃ tu pādāṅguṣṭhāgraviṣṭhitaḥ<BR>
13,014.087a	ekaṃ varṣaśataṃ caiva phalāhāras tadābhavam<BR>
13,014.087c	dvitīyaṃ śīrṇaparṇāśī tṛtīyaṃ cāmbubhojanaḥ<BR>
13,014.087e	śatāni sapta caivāhaṃ vāyubhakṣas tadābhavam<BR>
13,014.087f*0104_01	evaṃ varṣasahasraṃ tu divyam ārādhito mayā<BR>
13,014.088a	tataḥ prīto mahādevaḥ sarvalokeśvaraḥ prabhuḥ<BR>
13,014.088b*0105_01	ekabhakta iti jñātvā jijñāsāṃ kurute tadā<BR>
13,014.088c	śakrarūpaṃ sa kṛtvā tu sarvair devagaṇair vṛtaḥ<BR>
13,014.088e	sahasrākṣas tadā bhūtvā vajrapāṇir mahāyaśāḥ<BR>
13,014.089a	sudhāvadātaṃ raktākṣaṃ stabdhakarṇaṃ madotkaṭam<BR>
13,014.089c	āveṣṭitakaraṃ raudraṃ caturdaṃṣṭraṃ mahāgajam<BR>
13,014.090a	samāsthitaś ca bhagavān dīpyamānaḥ svatejasā<BR>
13,014.090c	ājagāma kirīṭī tu hārakeyūrabhūṣitaḥ<BR>
13,014.091a	pāṇḍureṇātapatreṇa dhriyamāṇena mūrdhani<BR>
13,014.091c	sevyamāno 'psarobhiś ca divyagandharvanāditaḥ<BR>
13,014.092a	tato mām āha devendraḥ prītas te 'haṃ dvijottama<BR>
13,014.092c	varaṃ vṛṇīṣva mattas tvaṃ yat te manasi vartate<BR>
13,014.093a	śakrasya tu vacaḥ śrutvā nāhaṃ prītamanābhavam<BR>
13,014.093c	abruvaṃ ca tadā kṛṣṇa devarājam idaṃ vacaḥ<BR>
13,014.093d*0106_01	ahaṃ tam abruvaṃ tāta devendraṃ madhusūdana<BR>
13,014.094a	nāhaṃ tvatto varaṃ kāṅkṣe nānyasmād api daivatāt<BR>
13,014.094c	mahādevād ṛte saumya satyam etad bravīmi te<BR>
13,014.094d*0107_01	satyaṃ satyaṃ hi naḥ śakra vākyam etat suniścitam<BR>
13,014.094d*0107_02	na yan maheśvaraṃ muktvā kathānyā mama rocate<BR>
13,014.094d*0108_01	satyaṃ kauśika saṃsārān mā mamāstu vinirvṛtiḥ<BR>
13,014.094d*0108_02	adya maheśvarabaddhā kathā mamānyā priyā śrotum<BR>
13,014.095a	paśupativacanād bhavāmi sadyaḥ; kṛmir atha vā tarur apy anekaśākhaḥ<BR>
13,014.095c	apaśupativaraprasādajā me; tribhuvanarājyavibhūtir apy aniṣṭā<BR>
13,014.095d*0109_01	janma śvapākamadhye 'pi me 'stu haracaraṇavandanaratasya<BR>
13,014.095d*0109_02	mā vānīśvarabhakto bhavāmi bhavane 'pi śakrasya<BR>
13,014.095d*0109_03	vāyvambubhujo 'pi sato narasya duḥkhakṣayaḥ kutas tasya<BR>
13,014.095d*0109_04	bhavati hi surāsuragurau yasya na viśveśvare bhaktiḥ<BR>
13,014.095d*0109_05	alam anyābhis teṣāṃ kathābhir atyarthadharmayuktābhiḥ<BR>
13,014.095d*0109_06	yeṣāṃ na kṣaṇam api rucito haracaraṇasmaraṇavicchedaḥ<BR>
13,014.095d*0109_07	haracaraṇaniratamatinā bhavitavyam anārjavaṃ yugaṃ prāpya<BR>
13,014.095d*0109_08	saṃsārabhayaṃ na bhavati harabhaktirasāyanaṃ pītvā<BR>
13,014.095d*0109_09	divasaṃ divasārdhaṃ vā muhūrtaṃ vā kṣaṇaṃ lavam<BR>
13,014.095d*0109_10	na hy alabdhaprasādasya bhaktir bhavati śaṃkare<BR>
13,014.096a	api kīṭaḥ pataṃgo vā bhaveyaṃ śaṃkarājñayā<BR>
13,014.096c	na tu śakra tvayā dattaṃ trailokyam api kāmaye<BR>
13,014.096d*0110_01	śvāpi maheśvaravacanād bhavāmi sa hi naḥ paraḥ kāmaḥ<BR>
13,014.096d*0110_02	tridaśagaṇarājyam api khalu necchāmy amaheśvarājñaptam<BR>
13,014.096d*0110_03	na nākapṛṣṭhaṃ na ca devarājyaṃ<BR>
13,014.096d*0110_04	na brahmalokaṃ na ca niṣkalatvam<BR>
13,014.096d*0110_05	na sarvakāmān akhilān vṛṇomi<BR>
13,014.096d*0110_06	harasya dāsatvam ahaṃ vṛṇomi<BR>
13,014.097a	yāvac chaśāṅkaśakalāmalabaddhamaulir; na prīyate paśupatir bhagavān mameśaḥ<BR>
13,014.097c	tāvaj jarāmaraṇajanmaśatābhighātair; duḥkhāni dehavihitāni samudvahāmi<BR>
13,014.098a	divasakaraśaśāṅkavahnidīptaṃ; tribhuvanasāram apāram ādyam ekam<BR>
13,014.098c	ajaram amaram aprasādya rudraṃ; jagati pumān iha ko labheta śāntim<BR>
13,014.098d*0111_01	yadi nāma janma bhūyo bhavati madīyaiḥ punar doṣaiḥ<BR>
13,014.098d*0111_02	tasmiṃs tasmiñ janmani bhave bhaven me 'kṣayā bhaktiḥ<BR>
13,014.098d*0112_01	dhik teṣāṃ dhik teṣāṃ punar api dhig astu dhik teṣām<BR>
13,014.098d*0112_02	yeṣāṃ na vasati hṛdaye kupathagativimokṣako rudraḥ<BR>
13,014.099	śakra uvāca<BR>
13,014.099a	kaḥ punas tava hetur vai īśe kāraṇakāraṇe<BR>
13,014.099c	yena devād ṛte 'nyasmāt prasādaṃ nābhikāṅkṣasi<BR>
13,014.099d@005_0000	upamanyuḥ<BR>
13,014.099d@005_0001	sad asad vyaktam avyaktaṃ yam āhur brahmavādinaḥ<BR>
13,014.099d@005_0002	nityam ekam anekaṃ ca varaṃ tasmād vṛṇomy aham<BR>
13,014.099d@005_0003	anādimadhyaparyantaṃ jñānaiśvaryam acintitam<BR>
13,014.099d@005_0004	ātmānaṃ paramaṃ yasmād varaṃ tasmād vṛṇīmahe<BR>
13,014.099d@005_0005	aiśvaryaṃ sakalaṃ yasmād anutpāditam avyayam<BR>
13,014.099d@005_0006	abījād bījasaṃbhūtaṃ varaṃ tasmād vṛṇīmahe<BR>
13,014.099d@005_0007	tamasaḥ paramaṃ jyotis tapas tadvṛttināṃ param<BR>
13,014.099d@005_0008	yaṃ jñātvā nānuśocanti varaṃ tasmād vṛṇīmahe<BR>
13,014.099d@005_0009	bhūtabhāvanabhāvajñaṃ sarvabhūtābhibhāvanam<BR>
13,014.099d@005_0010	sarvagaṃ sarvadaṃ devaṃ pūjayāmi puraṃdara<BR>
13,014.099d@005_0011	hetuvādair vinirmuktaṃ sāṃkhyayogārthadaṃ param<BR>
13,014.099d@005_0012	yam upāsanti tattvajñā varaṃ tasmād vṛṇīmahe<BR>
13,014.099d@005_0013	maghavan maghavātmānaṃ yaṃ vadanti sureśvaram<BR>
13,014.099d@005_0014	sarvabhūtaguruṃ devaṃ varaṃ tasmād vṛṇīmahe<BR>
13,014.099d@005_0015	yaḥ pūrvam asṛjad devaṃ brahmāṇaṃ lokabhāvanam<BR>
13,014.099d@005_0016	aṇḍam ākāśam āpūrya varaṃ tasmād vṛṇīmahe<BR>
13,014.099d@005_0017	agnir āpo 'nilaḥ pṛthvī khaṃ buddhiś ca mano mahān<BR>
13,014.099d@005_0018	sraṣṭā caiṣāṃ bhaved yo 'nyo brūhi kaḥ parameśvarāt<BR>
13,014.099d@005_0019	mano matir ahaṃkāras tanmātrāṇīndriyāṇi ca<BR>
13,014.099d@005_0020	brūhi caiṣāṃ bhavec chakra ko 'nyo 'sti paramaḥ śivāt<BR>
13,014.099d@005_0021	sraṣṭāraṃ bhuvanasyeha vadantīha pitāmaham<BR>
13,014.099d@005_0022	ārādhya sa tu deveśam aśnute mahatīṃ śriyam<BR>
13,014.099d@005_0023	bhagavaty uttamaiśvaryaṃ brahmaviṣṇupurogamam<BR>
13,014.099d@005_0024	vidyate vai mahādevād brūhi kaḥ parameśvarāt<BR>
13,014.099d@005_0025	daityadānavamukhyānām ādhipatyārimardanāt<BR>
13,014.099d@005_0026	ko 'nyaḥ śaknoti deveśād ṛte saṃpādituṃ sutān<BR>
13,014.099d@005_0027	dikkālasūryatejāṃsi grahavāyvindutārakāḥ<BR>
13,014.099d@005_0028	viddhi tv ete mahādevād brūhi kaḥ parameśvarāt<BR>
13,014.099d@005_0029	athotpattivināśe vā yajñasya tripurasya vā<BR>
13,014.099d@005_0030	daityadānavamukhyānām ādhipatyārimardanaḥ<BR>
13,014.099d@005_0031	kiṃ cātra bahubhiḥ sūktair hetuvādaiḥ puraṃdara<BR>
13,014.099d@005_0032	sahasranayanaṃ dṛṣṭvā tvām eva surasattama<BR>
13,014.099d@005_0033	pūjitaṃ siddhagandharvair devaiś ca ṛṣibhis tathā<BR>
13,014.099d@005_0034	devadevaprasādena tat sarvaṃ kuśikottama<BR>
13,014.099d@005_0035	avyaktamuktakeśāya sarvagasyedam ātmakam<BR>
13,014.099d@005_0036	cetanācetanādyeṣu śakra viddhi maheśvarāt<BR>
13,014.099d@005_0037	bhuvādyeṣu mahānteṣu lokālokāntareṣu ca<BR>
13,014.099d@005_0038	dvīpasthāneṣu meroś ca vibhaveṣv antareṣu ca<BR>
13,014.099d@005_0039	bhagavan maghavan devaṃ vadante tattvadarśinaḥ<BR>
13,014.099d@005_0040	yadi devāḥ surāḥ śakra paśyanty anyāṃ bhavākṛtim<BR>
13,014.099d@005_0041	kiṃ na gacchanti śaraṇaṃ marditāś cāsuraiḥ surāḥ<BR>
13,014.099d@005_0042	abhighāteṣu devānāṃ sayakṣoragarakṣasām<BR>
13,014.099d@005_0043	parasparavināśeṣu svasthānaiśvaryado bhavaḥ<BR>
13,014.099d@005_0044	andhakasyātha śumbhasya duṃdubher mahiṣasya ca<BR>
13,014.099d@005_0045	yakṣendrabalarakṣaḥsu nivātakavaceṣu ca<BR>
13,014.099d@005_0046	varadānāvaghātāya brūhi ko 'nyo maheśvarāt<BR>
13,014.099d@005_0047	surāsuraguror vaktre kasya retaḥ purā hutam<BR>
13,014.099d@005_0048	kasya vānyasya retas tad yena haimo giriḥ kṛtaḥ<BR>
13,014.099d@005_0049	digvāsāḥ kīrtyate ko 'nyo loke kaś cordhvaretasaḥ<BR>
13,014.099d@005_0050	kasya cārdhe sthitā kāntā anaṅgaḥ kena nirjitaḥ<BR>
13,014.099d@005_0051	brūhīndra paramaṃ sthānaṃ kasya devaiḥ praśasyate<BR>
13,014.099d@005_0052	śmaśāne kasya krīḍārthaṃ nṛtye vā ko 'bhibhāṣyate<BR>
13,014.099d@005_0053	kasyaiśvaryaṃ samānaṃ vā bhūtaiḥ ko vāpi krīḍate<BR>
13,014.099d@005_0054	kasya tulyabalā devagaṇā aiśvaryadarpitāḥ<BR>
13,014.099d@005_0055	ghuṣyate hy acalaṃ sthānaṃ kasya trailokyapūjitam<BR>
13,014.099d@005_0056	varṣate tapate ko 'nyo jvalate tejasā ca kaḥ<BR>
13,014.099d@005_0057	kasmād oṣadhisaṃpattiḥ ko vā dhārayate vasu<BR>
13,014.099d@005_0058	prakāmaṃ krīḍate ko vā trailokye sacarācare<BR>
13,014.099d@005_0059	jñānasiddhikriyāyogaiḥ sevyamānaś ca yogibhiḥ<BR>
13,014.099d@005_0060	ṛṣigandharvasiddhaiś ca vihitaṃ kāraṇaṃ param<BR>
13,014.099d@005_0061	karmayajñakriyāyogaiḥ sevyamānaḥ surāsuraiḥ<BR>
13,014.099d@005_0062	nityaṃ karmaphalair hīnaṃ tam ahaṃ kāraṇaṃ vade<BR>
13,014.099d@005_0063	sthūlaṃ sūkṣmam anaupamyam agrāhyaṃ guṇagocaram<BR>
13,014.099d@005_0064	guṇahīnaṃ guṇādhyakṣaṃ paraṃ māheśvaraṃ padam<BR>
13,014.099d@005_0065	viśveśaṃ kāraṇaguruṃ lokālokāntakāraṇam<BR>
13,014.099d@005_0066	bhūtābhūtabhaviṣyac ca janakaṃ sarvakāraṇam<BR>
13,014.099d@005_0067	akṣarākṣaram avyaktaṃ vidyāvidye kṛtākṛte<BR>
13,014.099d@005_0068	dharmādharmau yataḥ śakra tam ahaṃ kāraṇaṃ vade<BR>
13,014.099d@005_0069	pratyakṣam iha devendra paśya liṅgaṃ bhagāṅkitam<BR>
13,014.099d@005_0070	devadevena rudreṇa sṛṣṭisaṃhārahetunā<BR>
13,014.099d@005_0071	mātrā pūrvaṃ mamākhyātaṃ kāraṇaṃ lokakāraṇam<BR>
13,014.099d@005_0072	nāsti ceśāt paraṃ śakra taṃ prapadya yadīcchasi<BR>
13,014.099d@005_0073	pratyakṣaṃ nanu te sureśa viditaṃ saṃyogaliṅgodbhavaṃ<BR>
13,014.099d@005_0074	trailokyaṃ savikāranirguṇagaṇaṃ brahmādiretodbhavam<BR>
13,014.099d@005_0075	yad brahmendramahendraviṣṇusahitā devāś ca daityāsurā<BR>
13,014.099d@005_0076	nānyaṃ kāmasahasrakalpitadhiyaḥ śaṃsanti īśāt param<BR>
13,014.099d@005_0077	taṃ devaṃ sacarācarasya jagato vyākhyātavedyottamaṃ<BR>
13,014.099d@005_0078	kāmārthī varayāmi saṃyatamanā mokṣāya śarvaṃ śivam<BR>
13,014.100	upamanyur uvāca<BR>
13,014.100a	hetubhir vā kim anyais te īśaḥ kāraṇakāraṇam<BR>
13,014.100c	na śuśruma yad anyasya liṅgam abhyarcyate suraiḥ<BR>
13,014.101a	kasyānyasya suraiḥ sarvair liṅgaṃ muktvā maheśvaram<BR>
13,014.101c	arcyate 'rcitapūrvaṃ vā brūhi yady asti te śrutiḥ<BR>
13,014.102a	yasya brahmā ca viṣṇuś ca tvaṃ cāpi saha daivataiḥ<BR>
13,014.102c	arcayadhvaṃ sadā liṅgaṃ tasmāc chreṣṭhatamo hi saḥ<BR>
13,014.102d*0113_01	na padmāṅkā na cakrāṅkā na vajrāṅkā yataḥ prajāḥ<BR>
13,014.102d*0113_02	liṅgāṅkā ca bhagāṅkā ca tasmān māheśvarī prajā<BR>
13,014.102d*0113_03	devyāḥ kāraṇarūpabhāvajanitāḥ sarvā bhagāṅkāḥ striyo<BR>
13,014.102d*0113_04	liṅgenāpi harasya sarvapuruṣāḥ pratyakṣacihnīkṛtāḥ<BR>
13,014.102d*0113_05	yo 'nyat kāraṇam īśvarāt pravadate devyā ca yan nāṅkitaṃ<BR>
13,014.102d*0113_06	trailokye sacarācare sa tu pumān bāhyo bhaved durmatiḥ<BR>
13,014.102d*0113_07	puṃliṅgaṃ sarvam īśānaṃ strīliṅgaṃ viddhi cāpy umām<BR>
13,014.102d*0113_08	dvābhyāṃ tanubhyāṃ vyāptaṃ hi carācaram idaṃ jagat<BR>
13,014.103a	tasmād varam ahaṃ kāṅkṣe nidhanaṃ vāpi kauśika<BR>
13,014.103c	gaccha vā tiṣṭha vā śakra yatheṣṭaṃ balasūdana<BR>
13,014.104a	kāmam eṣa varo me 'stu śāpo vāpi maheśvarāt<BR>
13,014.104c	na cānyāṃ devatāṃ kāṅkṣe sarvakāmaphalāny api<BR>
13,014.105a	evam uktvā tu devendraṃ duḥkhād ākulitendriyaḥ<BR>
13,014.105c	na prasīdati me rudraḥ kim etad iti cintayan<BR>
13,014.105e	athāpaśyaṃ kṣaṇenaiva tam evairāvataṃ punaḥ<BR>
13,014.106a	haṃsakundendusadṛśaṃ mṛṇālakumudaprabham<BR>
13,014.106c	vṛṣarūpadharaṃ sākṣāt kṣīrodam iva sāgaram<BR>
13,014.107a	kṛṣṇapucchaṃ mahākāyaṃ madhupiṅgalalocanam<BR>
13,014.107b*0114_01	vajrasāramayaiḥ śṛṅgair niṣṭaptakanakaprabhaiḥ<BR>
13,014.107b*0114_02	tīkṣṇair amṛduraktāgrair utkirantam ivāvanim<BR>
13,014.107c	jāmbūnadena dāmnā ca sarvataḥ samalaṃkṛtam<BR>
13,014.108a	raktākṣaṃ sumahānāsaṃ sukarṇaṃ sukaṭītaṭam<BR>
13,014.108c	supārśvaṃ vipulaskandhaṃ surūpaṃ cārudarśanam<BR>
13,014.109a	kakudaṃ tasya cābhāti skandham āpūrya viṣṭhitam<BR>
13,014.109c	tuṣāragirikūṭābhaṃ sitābhraśikharopamam<BR>
13,014.110a	tam āsthitaś ca bhagavān devadevaḥ sahomayā<BR>
13,014.110c	aśobhata mahādevaḥ paurṇamāsyām ivoḍurāṭ<BR>
13,014.110d*0115_01	kirīṭaṃ ca jaṭābhāraḥ sarpādyābharaṇāni ca<BR>
13,014.110d*0115_02	vajrādiśūlamātaṅgagambhīrasmitam āgatam<BR>
13,014.111a	tasya tejobhavo vahniḥ sameghaḥ stanayitnumān<BR>
13,014.111c	sahasram iva sūryāṇāṃ sarvam āvṛtya tiṣṭhati<BR>
13,014.112a	īśvaraḥ sumahātejāḥ saṃvartaka ivānalaḥ<BR>
13,014.112c	yugānte sarvabhūtāni didhakṣur iva codyataḥ<BR>
13,014.113a	tejasā tu tadā vyāpte durnirīkṣye samantataḥ<BR>
13,014.113c	punar udvignahṛdayaḥ kim etad iti cintayam<BR>
13,014.114a	muhūrtam iva tat tejo vyāpya sarvā diśo daśa<BR>
13,014.114c	praśāntaṃ ca kṣaṇenaiva devadevasya māyayā<BR>
13,014.115a	athāpaśyaṃ sthitaṃ sthāṇuṃ bhagavantaṃ maheśvaram<BR>
13,014.115c	saurabheyagataṃ saumyaṃ vidhūmam iva pāvakam<BR>
13,014.115d*0116_01	praśāntamanasaṃ devaṃ trinetram aparājitam<BR>
13,014.115e	sahitaṃ cārusarvāṅgyā pārvatyā parameśvaram<BR>
13,014.116a	nīlakaṇṭhaṃ mahātmānam asaktaṃ tejasāṃ nidhim<BR>
13,014.116c	aṣṭādaśabhujaṃ sthāṇuṃ sarvābharaṇabhūṣitam<BR>
13,014.117a	śuklāmbaradharaṃ devaṃ śuklamālyānulepanam<BR>
13,014.117c	śukladhvajam anādhṛṣyaṃ śuklayajñopavītinam<BR>
13,014.118a	gāyadbhir nṛtyamānaiś ca utpatadbhir itas tataḥ<BR>
13,014.118c	vṛtaṃ pāriṣadair divyair ātmatulyaparākramaiḥ<BR>
13,014.119a	bālendumukuṭaṃ pāṇḍuṃ śaraccandram ivoditam<BR>
13,014.119c	tribhir netraiḥ kṛtoddyotaṃ tribhiḥ sūryair ivoditaiḥ<BR>
13,014.119d*0117_01	sarvavidyādhipaṃ devaṃ śaraccandrasamaprabham<BR>
13,014.119d*0117_02	nayanāhlādasaumyo 'ham apaśyaṃ parameśvaram<BR>
13,014.120a	aśobhata ca devasya mālā gātre sitaprabhe<BR>
13,014.120c	jātarūpamayaiḥ padmair grathitā ratnabhūṣitā<BR>
13,014.121a	mūrtimanti tathāstrāṇi sarvatejomayāni ca<BR>
13,014.121c	mayā dṛṣṭāni govinda bhavasyāmitatejasaḥ<BR>
13,014.122a	indrāyudhasahasrābhaṃ dhanus tasya mahātmanaḥ<BR>
13,014.122c	pinākam iti vikhyātaṃ sa ca vai pannago mahān<BR>
13,014.123a	saptaśīrṣo mahākāyas tīkṣṇadaṃṣṭro viṣolbaṇaḥ<BR>
13,014.123c	jyāveṣṭitamahāgrīvaḥ sthitaḥ puruṣavigrahaḥ<BR>
13,014.124a	śaraś ca sūryasaṃkāśaḥ kālānalasamadyutiḥ<BR>
13,014.124b*0118_01	sahasrabhujajihvāsyo bhīṣaṇo nāgavigrahaḥ<BR>
13,014.124b*0118_02	śaṅkhaśūlāsibhiś caiva paṭṭasai rūpavān sthitaḥ<BR>
13,014.124b*0118_03	yena ca tripuraṃ dagdhaṃ sarvadevamayaḥ śaraḥ<BR>
13,014.124b*0118_04	śūlaṃ ca yauvanopetaṃ lavaṇasya kare sthitam<BR>
13,014.124b*0119_01	rāmaniḥkṣatriyakaraḥ paraśuḥ śaṃkarājñayā<BR>
13,014.124c	yat tad astraṃ mahāghoraṃ divyaṃ pāśupataṃ mahat<BR>
13,014.125a	advitīyam anirdeśyaṃ sarvabhūtabhayāvaham<BR>
13,014.125c	sasphuliṅgaṃ mahākāyaṃ visṛjantam ivānalam<BR>
13,014.126a	ekapādaṃ mahādaṃṣṭraṃ sahasraśirasodaram<BR>
13,014.126c	sahasrabhujajihvākṣam udgirantam ivānalam<BR>
13,014.127a	brāhmān nārāyaṇād aindrād āgneyād api vāruṇāt<BR>
13,014.127c	yad viśiṣṭaṃ mahābāho sarvaśastravighātanam<BR>
13,014.128a	yena tat tripuraṃ dagdhvā kṣaṇād bhasmīkṛtaṃ purā<BR>
13,014.128c	śareṇaikena govinda mahādevena līlayā<BR>
13,014.128d*0120_01	śūlaṃ ca yauvanāśvaghnaṃ lavaṇasya kare sthitam<BR>
13,014.128d*0120_02	evaṃ dṛṣṭvā mahādevaṃ jānubhyām avanīṃ gataḥ<BR>
13,014.129a	nirdadāha jagat kṛtsnaṃ trailokyaṃ sacarācaram<BR>
13,014.129c	maheśvarabhujotsṛṣṭaṃ nimeṣārdhān na saṃśayaḥ<BR>
13,014.130a	nāvadhyo yasya loke 'smin brahmaviṣṇusureṣv api<BR>
13,014.130c	tad ahaṃ dṛṣṭavāṃs tāta āścaryādbhutam uttamam<BR>
13,014.131a	guhyam astraṃ paraṃ cāpi tattulyādhikam eva vā<BR>
13,014.131c	yat tac chūlam iti khyātaṃ sarvalokeṣu śūlinaḥ<BR>
13,014.132a	dārayed yan mahīṃ kṛtsnāṃ śoṣayed vā mahodadhim<BR>
13,014.132c	saṃhared vā jagat kṛtsnaṃ visṛṣṭaṃ śūlapāṇinā<BR>
13,014.133a	yauvanāśvo hato yena māṃdhātā sabalaḥ purā<BR>
13,014.133c	cakravartī mahātejās trilokavijayī nṛpaḥ<BR>
13,014.134a	mahābalo mahāvīryaḥ śakratulyaparākramaḥ<BR>
13,014.134c	karasthenaiva govinda lavaṇasyeha rakṣasaḥ<BR>
13,014.135a	tac chūlam atitīkṣṇāgraṃ subhīmaṃ lomaharṣaṇam<BR>
13,014.135c	triśikhāṃ bhrukuṭīṃ kṛtvā tarjamānam iva sthitam<BR>
13,014.136a	vidhūmaṃ sārciṣaṃ kṛṣṇaṃ kālasūryam ivoditam<BR>
13,014.136c	sarpahastam anirdeśyaṃ pāśahastam ivāntakam<BR>
13,014.136e	dṛṣṭavān asmi govinda tad astraṃ rudrasaṃnidhau<BR>
13,014.137a	paraśus tīkṣṇadhāraś ca datto rāmasya yaḥ purā<BR>
13,014.137b*0121_01	paramaṃ tīkṣṇasāreṇa śastraṃ tasyāpi yat purā<BR>
13,014.137c	mahādevena tuṣṭena kṣatriyāṇāṃ kṣayaṃkaraḥ<BR>
13,014.137e	kārtavīryo hato yena cakravartī mahāmṛdhe<BR>
13,014.138a	triḥsaptakṛtvaḥ pṛthivī yena niḥkṣatriyā kṛtā<BR>
13,014.138c	jāmadagnyena govinda rāmeṇākliṣṭakarmaṇā<BR>
13,014.139a	dīptadhāraḥ suraudrāsyaḥ sarpakaṇṭhāgraveṣṭitaḥ<BR>
13,014.139c	abhavac chūlino 'bhyāśe dīptavahniśikhopamaḥ<BR>
13,014.140a	asaṃkhyeyāni cāstrāṇi tasya divyāni dhīmataḥ<BR>
13,014.140c	prādhānyato mayaitāni kīrtitāni tavānagha<BR>
13,014.141a	savyadeśe tu devasya brahmā lokapitāmahaḥ<BR>
13,014.141c	divyaṃ vimānam āsthāya haṃsayuktaṃ manojavam<BR>
13,014.142a	vāmapārśvagataś caiva tathā nārāyaṇaḥ sthitaḥ<BR>
13,014.142c	vainateyaṃ samāsthāya śaṅkhacakragadādharaḥ<BR>
13,014.143a	skando mayūram āsthāya sthito devyāḥ samīpataḥ<BR>
13,014.143c	śaktiṃ kaṇṭhe samādāya dvitīya iva pāvakaḥ<BR>
13,014.144a	purastāc caiva devasya nandiṃ paśyāmy avasthitam<BR>
13,014.144c	śūlaṃ viṣṭabhya tiṣṭhantaṃ dvitīyam iva śaṃkaram<BR>
13,014.145a	svāyaṃbhuvādyā manavo bhṛgvādyā ṛṣayas tathā<BR>
13,014.145c	śakrādyā devatāś caiva sarva eva samabhyayuḥ<BR>
13,014.145d*0122_01	sarvabhūtagaṇāś caiva mātaro vividhāḥ sthitāḥ<BR>
13,014.146a	te 'bhivādya mahātmānaṃ parivārya samantataḥ<BR>
13,014.146c	astuvan vividhaiḥ stotrair mahādevaṃ surās tadā<BR>
13,014.146d*0123_01	jaganmūrtiṃ mahāliṅgaṃ tanmadhye sphītarūpiṇam<BR>
13,014.147a	brahmā bhavaṃ tadā stunvan rathantaram udīrayan<BR>
13,014.147c	jyeṣṭhasāmnā ca deveśaṃ jagau nārāyaṇas tadā<BR>
13,014.147e	gṛṇañ śakraḥ paraṃ brahma śatarudrīyam uttamam<BR>
13,014.148a	brahmā nārāyaṇaś caiva devarājaś ca kauśikaḥ<BR>
13,014.148c	aśobhanta mahātmānas trayas traya ivāgnayaḥ<BR>
13,014.149a	teṣāṃ madhyagato devo rarāja bhagavāñ śivaḥ<BR>
13,014.149c	śaradghanavinirmuktaḥ pariviṣṭa ivāṃśumān<BR>
13,014.149d*0124_01	ayutāni ca candrārkān apaśyaṃ divi keśava<BR>
13,014.149e	tato 'ham astuvaṃ devaṃ stavenānena suvratam<BR>
13,014.150a	namo devādhidevāya mahādevāya vai namaḥ<BR>
13,014.150c	śakrāya śakrarūpāya śakraveṣadharāya ca<BR>
13,014.151a	namas te vajrahastāya piṅgalāyāruṇāya ca<BR>
13,014.151c	pinākapāṇaye nityaṃ khaḍgaśūladharāya ca<BR>
13,014.152a	namas te kṛṣṇavāsāya kṛṣṇakuñcitamūrdhaje<BR>
13,014.152c	kṛṣṇājinottarīyāya kṛṣṇāṣṭam iratāya ca<BR>
13,014.153a	śuklavarṇāya śuklāya śuklāmbaradharāya ca<BR>
13,014.153c	śuklabhasmāvaliptāya śuklakarmaratāya ca<BR>
13,014.153d@006_0001	namo 'stu raktavarṇāya raktāmbaradharāya ca<BR>
13,014.153d@006_0002	raktadhvajapatākāya raktasraganulepine<BR>
13,014.153d@006_0003	namo 'stu pītavarṇāya pītāmbaradharāya ca<BR>
13,014.153d@006_0004	pītadhvajapatākāya pītasraganulepine<BR>
13,014.153d@006_0005	namo 'stūcchritachatrāya kirīṭavaradhāriṇe<BR>
13,014.153d@006_0006	ardhahārārdhakeyūraardhakuṇḍalakarṇine<BR>
13,014.153d@006_0007	namaḥ pavanavegāya namo devāya vai namaḥ<BR>
13,014.153d@006_0008	surendrāya munīndrāya mahendrāya namo 'stu te<BR>
13,014.153d@006_0009	namaḥ padmārdhamālāya utpalair miśritāya ca<BR>
13,014.153d@006_0010	ardhacandanaliptāya ardhasraganulepine<BR>
13,014.153d@006_0011	nama ādityavaktrāya ādityanayanāya ca<BR>
13,014.153d@006_0012	nama ādityavarṇāya ādityapratimāya ca<BR>
13,014.153d@006_0013	namaḥ somāya saumyāya saumyavaktradharāya ca<BR>
13,014.153d@006_0014	saumyarūpāya mukhyāya saumyadaṃṣṭrāvibhūṣaṇe<BR>
13,014.153d@006_0015	namaḥ śyāmāya gaurāya ardhapītārdhapāṇḍure<BR>
13,014.153d@006_0016	nārīnaraśarīrāya strīpuṃsāya namo 'stu te<BR>
13,014.153d@006_0017	namo 'stu vṛṣavāhāya gajendragamanāya ca<BR>
13,014.153d@006_0018	durgamāya namas tubhyam agamyāgamanāya ca<BR>
13,014.153d@006_0019	namo 'stu gaṇagītāya gaṇavṛndaratāya ca<BR>
13,014.153d@006_0020	gaṇānuyātamārgāya gaṇanityavratāya ca<BR>
13,014.153d@006_0021	namaḥ śvetābhravarṇāya saṃdhyārāgaprabhāya ca<BR>
13,014.153d@006_0022	anuddiṣṭābhidhānāya svarūpāya namo 'stu te<BR>
13,014.153d@006_0023	namo raktāgravāsāya raktasūtradharāya ca<BR>
13,014.153d@006_0024	raktamālāvicitrāya raktāmbaradharāya ca<BR>
13,014.153d@006_0025	maṇibhūṣitamūrdhāya namaś candrārdhabhūṣiṇe<BR>
13,014.153d@006_0026	vicitramaṇimūrdhāya kusumāṣṭadharāya ca<BR>
13,014.153d@006_0027	namo 'gnimukhanetrāya sahasraśaśilocane<BR>
13,014.153d@006_0028	agnirūpāya kāntāya namo 'stu gahanāya ca<BR>
13,014.153d@006_0029	khacarāya namas tubhyaṃ gocarābhiratāya ca<BR>
13,014.153d@006_0030	bhūcarāya bhuvanāya anantāya śivāya ca<BR>
13,014.153d@006_0031	namo digvāsase nityam adhivāsasuvāsase<BR>
13,014.153d@006_0032	namo jagannivāsāya pratipattisukhāya ca<BR>
13,014.153d@006_0033	nityam udbaddhamukuṭe mahākeyūradhāriṇe<BR>
13,014.153d@006_0034	sarpakaṇṭhopahārāya vicitrābharaṇāya ca<BR>
13,014.153d@006_0035	namas trinetranetrāya sahasraśatalocane<BR>
13,014.153d@006_0036	strīpuṃsāya napuṃsāya namaḥ sāṃkhyāya yogine<BR>
13,014.153d@006_0037	śaṃyor abhisravantāya atharvāya namo namaḥ<BR>
13,014.153d@006_0038	namaḥ sarvārtināśāya namaḥ śokaharāya ca<BR>
13,014.153d@006_0039	namo meghaninādāya bahumāyādharāya ca<BR>
13,014.153d@006_0040	bījakṣetrādhipālāya sraṣṭārāya namo namaḥ<BR>
13,014.153d@006_0041	namaḥ surāsureśāya viśveśāya namo namaḥ<BR>
13,014.153d@006_0042	namaḥ pavanavegāya namaḥ pavanarūpiṇe<BR>
13,014.153d@006_0043	namaḥ kāñcanamālāya girimālāya vai namaḥ<BR>
13,014.153d@006_0044	namaḥ surārimālāya caṇḍavegāya vai namaḥ<BR>
13,014.153d@006_0045	brahmaśiropahartāya mahiṣaghnāya vai namaḥ<BR>
13,014.153d@006_0046	namaḥ strīrūpadhārāya sarvarūpadharāya ca<BR>
13,014.153d@006_0047	namas tripurahartāya yajñavidhvaṃsanāya ca<BR>
13,014.153d@006_0048	namaḥ kāmāṅganāśāya kāladaṇḍadharāya ca<BR>
13,014.153d@006_0049	namaḥ skandaviśākhāya brahmadaṇḍāya vai namaḥ<BR>
13,014.153d@006_0050	namo bhavāya śarvāya viśvarūpāya vai namaḥ<BR>
13,014.153d@006_0051	īśānāya bhagaghnāya namo 'stv andhakaghātine<BR>
13,014.153d@006_0052	namo viśvāya māyāya cintyācintyāya vai namaḥ<BR>
13,014.154a	tvaṃ brahmā sarvadevānāṃ rudrāṇāṃ nīlalohitaḥ<BR>
13,014.154c	ātmā ca sarvabhūtānāṃ sāṃkhye puruṣa ucyase<BR>
13,014.155a	ṛṣabhas tvaṃ pavitrāṇāṃ yogināṃ niṣkalaḥ śivaḥ<BR>
13,014.155c	āśramāṇāṃ gṛhasthas tvam īśvarāṇāṃ maheśvaraḥ<BR>
13,014.155e	kuberaḥ sarvayakṣāṇāṃ kratūnāṃ viṣṇur ucyase<BR>
13,014.156a	parvatānāṃ mahāmerur nakṣatrāṇāṃ ca candramāḥ<BR>
13,014.156c	vasiṣṭhas tvam ṛṣīṇāṃ ca grahāṇāṃ sūrya ucyase<BR>
13,014.157a	āraṇyānāṃ paśūnāṃ ca siṃhas tvaṃ parameśvaraḥ<BR>
13,014.157c	grāmyāṇāṃ govṛṣaś cāsi bhagavāṃl lokapūjitaḥ<BR>
13,014.158a	ādityānāṃ bhavān viṣṇur vasūnāṃ caiva pāvakaḥ<BR>
13,014.158c	pakṣiṇāṃ vainateyaś ca ananto bhujageṣu ca<BR>
13,014.159a	sāmavedaś ca vedānāṃ yajuṣāṃ śatarudriyam<BR>
13,014.159c	sanatkumāro yogīnāṃ sāṃkhyānāṃ kapilo hy asi<BR>
13,014.160a	śakro 'si marutāṃ deva pitṝṇāṃ dharmarāḍ asi<BR>
13,014.160c	brahmalokaś ca lokānāṃ gatīnāṃ mokṣa ucyase<BR>
13,014.161a	kṣīrodaḥ sāgarāṇāṃ ca śailānāṃ himavān giriḥ<BR>
13,014.161c	varṇānāṃ brāhmaṇaś cāsi viprāṇāṃ dīkṣito dvijaḥ<BR>
13,014.161e	ādis tvam asi lokānāṃ saṃhartā kāla eva ca<BR>
13,014.162a	yac cānyad api lokeṣu sattvaṃ tejodhikaṃ smṛtam<BR>
13,014.162c	tat sarvaṃ bhagavān eva iti me niścitā matiḥ<BR>
13,014.163a	namas te bhagavan deva namas te bhaktavatsala<BR>
13,014.163c	yogeśvara namas te 'stu namas te viśvasaṃbhava<BR>
13,014.164a	prasīda mama bhaktasya dīnasya kṛpaṇasya ca<BR>
13,014.164c	anaiśvaryeṇa yuktasya gatir bhava sanātana<BR>
13,014.165a	yaṃ cāparādhaṃ kṛtavān ajñānāt parameśvara<BR>
13,014.165c	madbhakta iti deveśa tat sarvaṃ kṣantum arhasi<BR>
13,014.166a	mohitaś cāsmi deveśa tubhyaṃ rūpaviparyayāt<BR>
13,014.166c	tena nārghyaṃ mayā dattaṃ pādyaṃ cāpi sureśvara<BR>
13,014.167a	evaṃ stutvāham īśānaṃ pādyam arghyaṃ ca bhaktitaḥ<BR>
13,014.167c	kṛtāñjalipuṭo bhūtvā sarvaṃ tasmai nyavedayam<BR>
13,014.168a	tataḥ śītāmbusaṃyuktā divyagandhasamanvitā<BR>
13,014.168c	puṣpavṛṣṭiḥ śubhā tāta papāta mama mūrdhani<BR>
13,014.169a	dundubhiś ca tato divyas tāḍito devakiṃkaraiḥ<BR>
13,014.169c	vavau ca mārutaḥ puṇyaḥ śucigandhaḥ sukhāvahaḥ<BR>
13,014.170a	tataḥ prīto mahādevaḥ sapatnīko vṛṣadhvajaḥ<BR>
13,014.170c	abravīt tridaśāṃs tatra harṣayann iva māṃ tadā<BR>
13,014.171a	paśyadhvaṃ tridaśāḥ sarve upamanyor mahātmanaḥ<BR>
13,014.171c	mayi bhaktiṃ parāṃ divyām ekabhāvād avasthitām<BR>
13,014.172a	evam uktās tataḥ kṛṣṇa surās te śūlapāṇinā<BR>
13,014.172c	ūcuḥ prāñjalayaḥ sarve namaskṛtvā vṛṣadhvajam<BR>
13,014.173a	bhagavan devadeveśa lokanātha jagatpate<BR>
13,014.173c	labhatāṃ sarvakāmebhyaḥ phalaṃ tvatto dvijottamaḥ<BR>
13,014.174a	evam uktas tataḥ śarvaḥ surair brahmādibhis tathā<BR>
13,014.174c	āha māṃ bhagavān īśaḥ prahasann iva śaṃkaraḥ<BR>
13,014.175a	vatsopamanyo prīto 'smi paśya māṃ munipuṃgava<BR>
13,014.175c	dṛḍhabhakto 'si viprarṣe mayā jijñāsito hy asi<BR>
13,014.176a	anayā caiva bhaktyā te atyarthaṃ prītimān aham<BR>
13,014.176c	tasmāt sarvān dadāmy adya kāmāṃs tava yathepśitān<BR>
13,014.177a	evam uktasya caivātha mahādevena me vibho<BR>
13,014.177c	harṣād aśrūṇy avartanta lomaharṣaś ca jāyate<BR>
13,014.178a	abruvaṃ ca tadā devaṃ harṣagadgadayā girā<BR>
13,014.178c	jānubhyām avaniṃ gatvā praṇamya ca punaḥ punaḥ<BR>
13,014.179a	adya jāto hy ahaṃ deva adya me saphalaṃ tapaḥ<BR>
13,014.179c	yan me sākṣān mahādevaḥ prasannas tiṣṭhate 'grataḥ<BR>
13,014.179d*0125_01	.... .... saphalaṃ janma cādya me<BR>
13,014.179d*0125_02	surāsuragurur devo yat tiṣṭhati mamāgrataḥ<BR>
13,014.180a	yaṃ na paśyanti cārādhya devā hy amitavikramam<BR>
13,014.180c	tam ahaṃ dṛṣṭavān devaṃ ko 'nyo dhanyataro mayā<BR>
13,014.181a	evaṃ dhyāyanti vidvāṃsaḥ paraṃ tattvaṃ sanātanam<BR>
13,014.181c	ṣaḍviṃśakam iti khyātaṃ yat parātparam akṣaram<BR>
13,014.182a	sa eṣa bhagavān devaḥ sarvatattvādir avyayaḥ<BR>
13,014.182c	sarvatattvavidhānajñaḥ pradhānapuruṣeśvaraḥ<BR>
13,014.183a	yo 'sṛjad dakṣiṇād aṅgād brahmāṇaṃ lokasaṃbhavam<BR>
13,014.183c	vāmapārśvāt tathā viṣṇuṃ lokarakṣārtham īśvaraḥ<BR>
13,014.183e	yugānte caiva saṃprāpte rudram aṅgāt sṛjat prabhuḥ<BR>
13,014.184a	sa rudraḥ saṃharan kṛtsnaṃ jagat sthāvarajaṅgamam<BR>
13,014.184c	kālo bhūtvā mahātejāḥ saṃvartaka ivānalaḥ<BR>
13,014.184d*0126_01	yugānte sarvabhūtāni grasann iva vyavasthitaḥ<BR>
13,014.185a	eṣa devo mahādevo jagat sṛṣṭvā carācaram<BR>
13,014.185c	kalpānte caiva sarveṣāṃ smṛtim ākṣipya tiṣṭhati<BR>
13,014.186a	sarvagaḥ sarvabhūtātmā sarvabhūtabhavodbhavaḥ<BR>
13,014.186c	āste sarvagato nityam adṛśyaḥ sarvadaivataiḥ<BR>
13,014.186d*0127_01	abravaṃ tam ahaṃ bhūyaḥ praṇamya śirasā bhavam<BR>
13,014.187a	yadi deyo varo mahyaṃ yadi tuṣṭaś ca me prabhuḥ<BR>
13,014.187b*0128_01	tatas tv aham anujñāta uktavān asmi śaṃkaram<BR>
13,014.187b*0129_01	taṃ tvāṃ praṇamya śirasā prasādya prārthaye prabho<BR>
13,014.187c	bhaktir bhavatu me nityaṃ śāśvatī tvayi śaṃkara<BR>
13,014.188a	atītānāgataṃ caiva vartamānaṃ ca yad vibho<BR>
13,014.188c	jānīyām iti me buddhis tvatprasādāt surottama<BR>
13,014.189a	kṣīrodanaṃ ca bhuñjīyām akṣayaṃ saha bāndhavaiḥ<BR>
13,014.189c	āśrame ca sadā mahyaṃ sāṃnidhyaṃ param astu te<BR>
13,014.190a	evam uktaḥ sa māṃ prāha bhagavāṃl lokapūjitaḥ<BR>
13,014.190c	maheśvaro mahātejāś carācaraguruḥ prabhuḥ<BR>
13,014.191a	ajaraś cāmaraś caiva bhava duḥkhavivarjitaḥ<BR>
13,014.191b*0130_01	yaśasvī tejasā yukto divyajñānasamanvitaḥ<BR>
13,014.191b*0131_01	ṛṣīṇām abhigamyaś ca matprasādād bhaviṣyasi<BR>
13,014.191c	śīlavān guṇasaṃpannaḥ sarvajñaḥ priyadarśanaḥ<BR>
13,014.192a	akṣayaṃ yauvanaṃ te 'stu tejaś caivānalopamam<BR>
13,014.192c	kṣīrodaḥ sāgaraś caiva yatra yatrecchase mune<BR>
13,014.193a	tatra te bhavitā kāmaṃ sāṃnidhyaṃ payaso nidheḥ<BR>
13,014.193b*0132_01	tatra tatraiva sāṃnidhyaṃ kariṣyati na saṃśayaḥ<BR>
13,014.193c	kṣīrodanaṃ ca bhuṅkṣva tvam amṛtena samanvitam<BR>
13,014.194a	bandhubhiḥ sahitaḥ kalpaṃ tato mām upayāsyasi<BR>
13,014.194b*0133_01	akṣayā bāndhavāś caiva kulaṃ gotraṃ ca te sadā<BR>
13,014.194b*0133_02	bhaviṣyati dvijaśreṣṭha mayi bhaktiś ca śāśvatī<BR>
13,014.194c	sāṃnidhyam āśrame nityaṃ kariṣyāmi dvijottama<BR>
13,014.195a	tiṣṭha vatsa yathākāmaṃ notkaṇṭhāṃ kartum arhasi<BR>
13,014.195c	smṛtaḥ smṛtaś ca te vipra sadā dāsyāmi darśanam<BR>
13,014.195d*0134_01	smṛtas tvayā punar vipra kariṣyāmi ca darśanam<BR>
13,014.196a	evam uktvā sa bhagavān sūryakoṭisamaprabhaḥ<BR>
13,014.196c	mameśāno varaṃ dattvā tatraivāntaradhīyata<BR>
13,014.197a	evaṃ dṛṣṭo mayā kṛṣṇa devadevaḥ samādhinā<BR>
13,014.197c	tad avāptaṃ ca me sarvaṃ yad uktaṃ tena dhīmatā<BR>
13,014.198a	pratyakṣaṃ caiva te kṛṣṇa paśya siddhān vyavasthitān<BR>
13,014.198c	ṛṣīn vidyādharān yakṣān gandharvāpsarasas tathā<BR>
13,014.199a	paśya vṛkṣān manoramyān sadā puṣpaphalānvitān<BR>
13,014.199b*0135_01	paśya vṛkṣalatāgulmān sarvapuṣpaphalapradān<BR>
13,014.199c	sarvartukusumair yuktān snigdhapatrān suśākhinaḥ<BR>
13,014.199e	sarvam etan mahābāho divyabhāvasamanvitam<BR>
13,014.199f*0136_01	evam etan mahādevāl labdhavān asmi keśava<BR>
13,014.199f*0137_01	prasādād devadevasya īśvarasya mahātmanaḥ<BR>
13,015.000*0138_00	vāsudeva uvāca<BR>
13,015.000*0138_01	etac chrutvā vacas tasya pratyakṣam iva darśanam<BR>
13,015.000*0138_02	vismayaṃ paramaṃ gatvā abruvaṃ taṃ mahāmunim<BR>
13,015.000*0138_03	dhanyas tvam asi viprendra kas tvad anyo 'sti puṇyakṛt<BR>
13,015.000*0138_04	yasya devātidevas te sāṃnidhyaṃ kurute ''śrame<BR>
13,015.000*0138_05	api tāvan mamāpy evaṃ dadyāt sa bhagavāñ śivaḥ<BR>
13,015.000*0138_06	darśanaṃ muniśārdūla prasādaṃ cāpi śaṃkaraḥ<BR>
13,015.001	upamanyur uvāca<BR>
13,015.001*0139_01	drakṣyase puṇḍarīkākṣa mahādevaṃ na saṃśayaḥ<BR>
13,015.001*0139_02	acireṇaiva kālena yathā dṛṣṭo mayānagha<BR>
13,015.001*0139_03	cakṣuṣā caiva divyena paśyāmy amitavikrama<BR>
13,015.001*0139_04	ṣaṣṭhe māsi mahādevaṃ drakṣyase puruṣottama<BR>
13,015.001*0139_05	ṣoḍaśāṣṭau varāṃś cāpi prāpsyasi tvaṃ maheśvarāt<BR>
13,015.001*0139_06	sapatnīkād yaduśreṣṭha satyam etad bravīmi te<BR>
13,015.001*0139_07	atītānāgataṃ caiva vartamānaṃ ca nityaśaḥ<BR>
13,015.001*0139_08	viditaṃ me mahābāho prasādāt tasya dhīmataḥ<BR>
13,015.001a	etān sahasraśaś cānyān samanudhyātavān haraḥ<BR>
13,015.001c	kasmāt prasādaṃ bhagavān na kuryāt tava mādhava<BR>
13,015.002a	tvādṛśena hi devānāṃ ślāghanīyaḥ samāgamaḥ<BR>
13,015.002c	brahmaṇyenānṛśaṃsena śraddadhānena cāpy uta<BR>
13,015.002e	japyaṃ ca te pradāsyāmi yena drakṣyasi śaṃkaram<BR>
13,015.003	kṛṣṇa uvāca<BR>
13,015.003a	abruvaṃ tam ahaṃ brahmaṃs tvatprasādān mahāmune<BR>
13,015.003c	drakṣye ditijasaṃghānāṃ mardanaṃ tridaśeśvaram<BR>
13,015.003d*0140_01	evaṃ kathayatas tasya mahādevāśritāṃ kathām<BR>
13,015.003d*0140_02	dināny aṣṭau tato jagmur muhūrtam iva bhārata<BR>
13,015.004a	dine 'ṣṭame ca vipreṇa dīkṣito 'haṃ yathāvidhi<BR>
13,015.004c	daṇḍī muṇḍī kuśī cīrī ghṛtākto mekhalī tathā<BR>
13,015.005a	māsam ekaṃ phalāhāro dvitīyaṃ salilāśanaḥ<BR>
13,015.005c	tṛtīyaṃ ca caturthaṃ ca pañcamaṃ cānilāśanaḥ<BR>
13,015.006a	ekapādena tiṣṭhaṃś ca ūrdhvabāhur atandritaḥ<BR>
13,015.006c	tejaḥ sūryasahasrasya apaśyaṃ divi bhārata<BR>
13,015.007a	tasya madhyagataṃ cāpi tejasaḥ pāṇḍunandana<BR>
13,015.007c	indrāyudhapinaddhāṅgaṃ vidyunmālāgavākṣakam<BR>
13,015.007e	nīlaśailacayaprakhyaṃ balākābhūṣitaṃ ghanam<BR>
13,015.008a	tam āsthitaś ca bhagavān devyā saha mahādyutiḥ<BR>
13,015.008c	tapasā tejasā kāntyā dīptayā saha bhāryayā<BR>
13,015.009a	rarāja bhagavāṃs tatra devyā saha maheśvaraḥ<BR>
13,015.009c	somena sahitaḥ sūryo yathā meghasthitas tathā<BR>
13,015.010a	saṃhṛṣṭaromā kaunteya vismayotphullalocanaḥ<BR>
13,015.010c	apaśyaṃ devasaṃghānāṃ gatim ārtiharaṃ haram<BR>
13,015.011a	kirīṭinaṃ gadinaṃ śūlapāṇiṃ; vyāghrājinaṃ jaṭilaṃ daṇḍapāṇim<BR>
13,015.011c	pinākinaṃ vajriṇaṃ tīkṣṇadaṃṣṭraṃ; śubhāṅgadaṃ vyālayajñopavītam<BR>
13,015.012a	divyāṃ mālām urasānekavarṇāṃ; samudvahantaṃ gulphadeśāvalambām<BR>
13,015.012c	candraṃ yathā pariviṣṭaṃ sasaṃdhyaṃ; varṣātyaye tadvad apaśyam enam<BR>
13,015.012d*0141_01	maheśvaraṃ nandivināyakādyaiḥ<BR>
13,015.013a	pramathānāṃ gaṇaiś caiva samantāt parivāritam<BR>
13,015.013c	śaradīva suduṣprekṣyaṃ pariviṣṭaṃ divākaram<BR>
13,015.014a	ekādaśa tathā cainaṃ rudrāṇāṃ vṛṣavāhanam<BR>
13,015.014b*0142_01	ekādaśā gatāś caiva rudrāś cainaṃ sukhāvaham<BR>
13,015.014c	astuvan niyatātmānaḥ karmabhiḥ śubhakarmiṇam<BR>
13,015.015a	ādityā vasavaḥ sādhyā viśvedevās tathāśvinau<BR>
13,015.015c	viśvābhiḥ stutibhir devaṃ viśvadevaṃ samastuvan<BR>
13,015.016a	śatakratuś ca bhagavān viṣṇuś cāditinandanau<BR>
13,015.016c	brahmā rathantaraṃ sāma īrayanti bhavāntike<BR>
13,015.017a	yogīśvarāḥ subahavo yogadaṃ pitaraṃ gurum<BR>
13,015.017c	brahmarṣayaś ca sasutās tathā devarṣayaś ca vai<BR>
13,015.018a	pṛthivī cāntarikṣaṃ ca nakṣatrāṇi grahās tathā<BR>
13,015.018c	māsārdhamāsā ṛtavo rātryaḥ saṃvatsarāḥ kṣaṇāḥ<BR>
13,015.019a	muhūrtāś ca nimeṣāś ca tathaiva yugaparyayāḥ<BR>
13,015.019c	divyā rājan namasyanti vidyāḥ sarvā diśas tathā<BR>
13,015.020a	sanatkumāro vedāś ca itihāsās tathaiva ca<BR>
13,015.020c	marīcir aṅgirā atriḥ pulastyaḥ pulahaḥ kratuḥ<BR>
13,015.021a	manavaḥ saptasomaś ca atharvā sabṛhaspatiḥ<BR>
13,015.021c	bhṛgur dakṣaḥ kaśyapaś ca vasiṣṭhaḥ kāśya eva ca<BR>
13,015.022a	chandāṃsi dīkṣā yajñāś ca dakṣiṇāḥ pāvako haviḥ<BR>
13,015.022c	yajñopagāni dravyāṇi mūrtimanti yudhiṣṭhira<BR>
13,015.023a	prajānāṃ patayaḥ sarve saritaḥ pannagā nagāḥ<BR>
13,015.023c	devānāṃ mātaraḥ sarvā devapatnyaḥ sakanyakāḥ<BR>
13,015.024a	sahasrāṇi munīnāṃ ca ayutāny arbudāni ca<BR>
13,015.024c	namasyanti prabhuṃ śāntaṃ parvatāḥ sāgarā diśaḥ<BR>
13,015.024d*0143_01	vṛkṣauṣadhyaś ca rājendra dhātavo vividhās tathā<BR>
13,015.025a	gandharvāpsarasaś caiva gītavāditrakovidāḥ<BR>
13,015.025c	divyatānena gāyantaḥ stuvanti bhavam adbhutam<BR>
13,015.025e	vidyādharā dānavāś ca guhyakā rākṣasās tathā<BR>
13,015.026a	sarvāṇi caiva bhūtāni sthāvarāṇi carāṇi ca<BR>
13,015.026c	namasyanti mahārāja vāṅmanaḥkarmabhir vibhum<BR>
13,015.026e	purastād viṣṭhitaḥ śarvo mamāsīt tridaśeśvaraḥ<BR>
13,015.027a	purastād viṣṭhitaṃ dṛṣṭvā mameśānaṃ ca bhārata<BR>
13,015.027c	saprajāpatiśakrāntaṃ jagan mām abhyudaikṣata<BR>
13,015.028a	īkṣituṃ ca mahādevaṃ na me śaktir abhūt tadā<BR>
13,015.028c	tato mām abravīd devaḥ paśya kṛṣṇa vadasva ca<BR>
13,015.028d*0144_01	tvayā hy ārādhitaś cāhaṃ śataśo 'tha sahasraśaḥ<BR>
13,015.028d*0144_02	tvatsamo nāsti me kaś cit triṣu lokeṣu vai priyaḥ<BR>
13,015.029a	śirasā vandite deve devī prītā umābhavat<BR>
13,015.029c	tato 'ham astuvaṃ sthāṇuṃ stutaṃ brahmādibhiḥ suraiḥ<BR>
13,015.029d*0145_01	tato 'stuvaṃ devadevaṃ devīṃ ca śubhalakṣaṇām<BR>
13,015.029d*0146_01	yogeśvarāḥ subahavo maheśaṃ bahudhāstuvan<BR>
13,015.029d*0146_02	mahābhūtāni cchandāṃsi prajānāṃ patayo makhāḥ<BR>
13,015.029d*0146_03	saritaḥ sāgarā nāgā gandharvāpsarasas tathā<BR>
13,015.029d*0146_04	vidyādharāś ca gītena vādyanṛttādinārcayan<BR>
13,015.029d*0146_05	tejasvināṃ madhyagataṃ tejorāśiṃ jagatpatim<BR>
13,015.029d*0146_06	īkṣituṃ ca mahādevaṃ na me śaktir abhūt tadā<BR>
13,015.029d*0146_07	tato devena paśyeti vadasvety abhibhāṣitam<BR>
13,015.029d*0146_08	dṛṣṭvā devaṃ tathā devīm astuvaṃ saṃstutaṃ suraiḥ<BR>
13,015.030a	namo 'stu te śāśvata sarvayone; brahmādhipaṃ tvām ṛṣayo vadanti<BR>
13,015.030c	tapaś ca sattvaṃ ca rajas tamaś ca; tvām eva satyaṃ ca vadanti santaḥ<BR>
13,015.031a	tvaṃ vai brahmā ca rudraś ca varuṇo 'gnir manur bhavaḥ<BR>
13,015.031c	dhātā tvaṣṭā vidhātā ca tvaṃ prabhuḥ sarvatomukhaḥ<BR>
13,015.032a	tvatto jātāni bhūtāni sthāvarāṇi carāṇi ca<BR>
13,015.032c	tvam ādiḥ sarvabhūtānāṃ saṃhāraś ca tvam eva hi<BR>
13,015.032d*0147_01	tvayā sṛṣṭam idaṃ kṛtsnaṃ trailokyaṃ sacarācaram<BR>
13,015.033a	ye cendriyārthāś ca manaś ca kṛtsnaṃ; ye vāyavaḥ sapta tathaiva cāgniḥ<BR>
13,015.033c	ye vā divisthā devatāś cāpi puṃsāṃ; tasmāt paraṃ tvām ṛṣayo vadanti<BR>
13,015.034a	vedā yajñāś ca somaś ca dakṣiṇā pāvako haviḥ<BR>
13,015.034c	yajñopagaṃ ca yat kiṃ cid bhagavāṃs tad asaṃśayam<BR>
13,015.035a	iṣṭaṃ dattam adhītaṃ ca vratāni niyamāś ca ye<BR>
13,015.035c	hrīḥ kīrtiḥ śrīr dyutis tuṣṭiḥ siddhiś caiva tvadarpaṇā<BR>
13,015.036a	kāmaḥ krodho bhayaṃ lobho madaḥ stambho 'tha matsaraḥ<BR>
13,015.036c	ādhayo vyādhayaś caiva bhagavaṃs tanayās tava<BR>
13,015.037a	kṛtir vikāraḥ pralayaḥ pradhānaṃ prabhavo 'vyayaḥ<BR>
13,015.037c	manasaḥ paramā yoniḥ svabhāvaś cāpi śāśvataḥ<BR>
13,015.037e	avyaktaḥ pāvana vibho sahasrāṃśo hiraṇmayaḥ<BR>
13,015.038a	ādir guṇānāṃ sarveṣāṃ bhavān vai jīvanāśrayaḥ<BR>
13,015.038c	mahān ātmā matir brahmā viśvaḥ śaṃbhuḥ svayaṃbhuvaḥ<BR>
13,015.039a	buddhiḥ prajñopalabdhiś ca saṃvit khyātir dhṛtiḥ smṛtiḥ<BR>
13,015.039c	paryāyavācakaiḥ śabdair mahān ātmā vibhāvyase<BR>
13,015.040a	tvāṃ buddhvā brāhmaṇo vidvān na pramohaṃ nigacchati<BR>
13,015.040b*0148_01	tattvavid brāhmaṇo vidvān aprameyagatis tathā<BR>
13,015.040c	hṛdayaṃ sarvabhūtānāṃ kṣetrajñas tvam ṛṣiṣṭutaḥ<BR>
13,015.041a	sarvataḥpāṇipādas tvaṃ sarvatokṣiśiromukhaḥ<BR>
13,015.041c	sarvataḥśrutimāṃl loke sarvam āvṛtya tiṣṭhasi<BR>
13,015.042a	phalaṃ tvam asi tigmāṃśo nimeṣādiṣu karmasu<BR>
13,015.042c	tvaṃ vai prabhārciḥ puruṣaḥ sarvasya hṛdi saṃsthitaḥ<BR>
13,015.042e	aṇimā laghimā prāptir īśāno jyotir avyayaḥ<BR>
13,015.043a	tvayi buddhir matir lokāḥ prapannāḥ saṃśritāś ca ye<BR>
13,015.043c	dhyānino nityayogāś ca satyasaṃdhā jitendriyāḥ<BR>
13,015.044a	yas tvāṃ dhruvaṃ vedayate guhāśayaṃ; prabhuṃ purāṇaṃ puruṣaṃ viśvarūpam<BR>
13,015.044c	hiraṇmayaṃ buddhimatāṃ parāṃ gatiṃ; sa buddhimān buddhim atītya tiṣṭhati<BR>
13,015.045a	viditvā sapta sūkṣmāṇi ṣaḍaṅgaṃ tvāṃ ca mūrtitaḥ<BR>
13,015.045c	pradhānavidhiyogasthas tvām eva viśate budhaḥ<BR>
13,015.046a	evam ukte mayā pārtha bhave cārtivināśane<BR>
13,015.046c	carācaraṃ jagat sarvaṃ siṃhanādam athākarot<BR>
13,015.047a	saviprasaṃghāś ca surāsurāś ca; nāgāḥ piśācāḥ pitaro vayāṃsi<BR>
13,015.047c	rakṣogaṇā bhūtagaṇāś ca sarve; maharṣayaś caiva tathā praṇemuḥ<BR>
13,015.048a	mama mūrdhni ca divyānāṃ kusumānāṃ sugandhinām<BR>
13,015.048c	rāśayo nipatanti sma vāyuś ca susukho vavau<BR>
13,015.049a	nirīkṣya bhagavān devīm umāṃ māṃ ca jagaddhitaḥ<BR>
13,015.049c	śatakratuṃ cābhivīkṣya svayaṃ mām āha śaṃkaraḥ<BR>
13,015.050a	vidmaḥ kṛṣṇa parāṃ bhaktim asmāsu tava śatruhan<BR>
13,015.050c	kriyatām ātmanaḥ śreyaḥ prītir hi paramā tvayi<BR>
13,015.051a	vṛṇīṣvāṣṭau varān kṛṣṇa dātāsmi tava sattama<BR>
13,015.051c	brūhi yādavaśārdūla yān icchasi sudurlabhān<BR>
13,016.001	kṛṣṇa uvāca<BR>
13,016.001a	mūrdhnā nipatya niyatas tejaḥsaṃnicaye tataḥ<BR>
13,016.001b*0149_01	mūrdhnā praṇamya tu bhavaṃ devam īśānam avyayam<BR>
13,016.001c	paramaṃ harṣam āgamya bhagavantam athābruvam<BR>
13,016.002a	dharme dṛḍhatvaṃ yudhi śatrughātaṃ; yaśas tathāgryaṃ paramaṃ balaṃ ca<BR>
13,016.002c	yogapriyatvaṃ tava saṃnikarṣaṃ; vṛṇe sutānāṃ ca śataṃ śatāni<BR>
13,016.003a	evam astv iti tad vākyaṃ mayoktaḥ prāha śaṃkaraḥ<BR>
13,016.004a	tato māṃ jagato mātā dharaṇī sarvapāvanī<BR>
13,016.004c	uvācomā praṇihitā śarvāṇī tapasāṃ nidhiḥ<BR>
13,016.005a	datto bhagavatā putraḥ sāmbo nāma tavānagha<BR>
13,016.005c	matto 'py aṣṭau varān iṣṭān gṛhāṇa tvaṃ dadāmi te<BR>
13,016.005e	praṇamya śirasā sā ca mayoktā pāṇḍunandana<BR>
13,016.006a	dvijeṣv akopaṃ pitṛtaḥ prasādaṃ; śataṃ sutānām upabhogaṃ paraṃ ca<BR>
13,016.006c	kule prītiṃ mātṛtaś ca prasādaṃ; śamaprāptiṃ pravṛṇe cāpi dākṣyam<BR>
13,016.007	devy uvāca<BR>
13,016.007a	evaṃ bhaviṣyaty amaraprabhāva; nāhaṃ mṛṣā jātu vade kadā cit<BR>
13,016.007c	bhāryāsahasrāṇi ca ṣoḍaśaiva; tāsu priyatvaṃ ca tathākṣayatvam<BR>
13,016.008a	prītiṃ cāgryāṃ bāndhavānāṃ sakāśād; dadāmi te vapuṣaḥ kāmyatāṃ ca<BR>
13,016.008c	bhokṣyante vai saptatir vai śatāni; gṛhe tubhyam atithīnāṃ ca nityam<BR>
13,016.008d*0150_01	bhavantu nityam atithīnāṃ bahūni<BR>
13,016.008d*0150_02	gṛhe ca tubhyaṃ prītimatāṃ śatāni<BR>
13,016.009	vāsudeva uvāca<BR>
13,016.009a	evaṃ dattvā varān devo mama devī ca bhārata<BR>
13,016.009c	antarhitaḥ kṣaṇe tasmin sagaṇo bhīmapūrvaja<BR>
13,016.010a	etad atyadbhutaṃ sarvaṃ brāhmaṇāyātitejase<BR>
13,016.010c	upamanyave mayā kṛtsnam ākhyātaṃ kauravottama<BR>
13,016.011a	namaskṛtvā tu sa prāha devadevāya suvrata<BR>
13,016.011c	nāsti śarvasamo dāne nāsti śarvasamo raṇe<BR>
13,016.011e	nāsti śarvasamo devo nāsti śarvasamā gatiḥ<BR>
13,016.012a	ṛṣir āsīt kṛte tāta taṇḍir ity eva viśrutaḥ<BR>
13,016.012c	daśa varṣasahasrāṇi tena devaḥ samādhinā<BR>
13,016.012e	ārādhito 'bhūd bhaktena tasyodarkaṃ niśāmaya<BR>
13,016.013a	sa dṛṣṭavān mahādevam astauṣīc ca stavair vibhum<BR>
13,016.013b*0151_01	iti taṇḍis tapoyogāt paramātmānam avyayam<BR>
13,016.013b*0151_02	cintayitvā mahātmānam idam āha suvismitaḥ<BR>
13,016.013b*0151_03	yaṃ paṭhanti sadā sāṃkhyāś cintayanti ca yoginaḥ<BR>
13,016.013b*0151_04	paraṃ pradhānaṃ puruṣam adhiṣṭhātāram īśvaram<BR>
13,016.013b*0151_05	utpattau ca vināśe ca kāraṇaṃ yaṃ vidur budhāḥ<BR>
13,016.013b*0151_06	devāsuramunīnāṃ ca paraṃ yasmān na vidyate<BR>
13,016.013b*0151_07	ajaṃ tam aham īśānam anādinidhanaṃ prabhum<BR>
13,016.013b*0151_08	atyantasukhinaṃ devam anaghaṃ śaraṇaṃ vraje<BR>
13,016.013b*0151_09	evaṃ bruvann eva tadā dadarśa tapasāṃ nidhim<BR>
13,016.013b*0151_10	tam avyayam anaupamyam acintyaṃ śāśvataṃ dhruvam<BR>
13,016.013b*0151_11	niṣkalaṃ sakalaṃ brahma nirguṇaṃ guṇagocaram<BR>
13,016.013b*0151_12	yogināṃ paramānandam akṣaraṃ mokṣasaṃjñitam<BR>
13,016.013b*0151_13	manorindrāgnimarutāṃ viśvasya brahmaṇo gatim<BR>
13,016.013b*0151_14	agrāhyam acalaṃ śuddhaṃ buddhigrāhyaṃ manomayam<BR>
13,016.013b*0151_15	durvijñeyam asaṃkhyeyaṃ duṣprāpam akṛtātmabhiḥ<BR>
13,016.013b*0151_16	yoniṃ viśvasya jagatas tamasaḥ parataḥ param<BR>
13,016.013b*0151_17	paraṃ purāṇaṃ puruṣaṃ parebhyaḥ parataḥ param<BR>
13,016.013b*0151_18	yaḥ prāṇavantam ātmānaṃ jyotir jīvasthitaṃ manaḥ<BR>
13,016.013b*0151_19	taṃ devaṃ darśanākāṅkṣī bahūn varṣagaṇān ṛṣiḥ<BR>
13,016.013b*0151_20	tapasy ugre sthito bhūtvā dṛṣṭvā tuṣṭāva ceśvaram<BR>
13,016.013c	pavitrāṇāṃ pavitras tvaṃ gatir gatimatāṃ vara<BR>
13,016.013e	atyugraṃ tejasāṃ tejas tapasāṃ paramaṃ tapaḥ<BR>
13,016.014a	viśvāvasuhiraṇyākṣapuruhūtanamaskṛta<BR>
13,016.014c	bhūrikalyāṇada vibho purusatya namo 'stu te<BR>
13,016.015a	jātīmaraṇabhīrūṇāṃ yatīnāṃ yatatāṃ vibho<BR>
13,016.015c	nirvāṇada sahasrāṃśo namas te 'stu sukhāśraya<BR>
13,016.016a	brahmā śatakratur viṣṇur viśvedevā maharṣayaḥ<BR>
13,016.016c	na vidus tvāṃ tu tattvena kuto vetsyāmahe vayam<BR>
13,016.017a	tvattaḥ pravartate kālas tvayi kālaś ca līyate<BR>
13,016.017c	kālākhyaḥ puruṣākhyaś ca brahmākhyaś ca tvam eva hi<BR>
13,016.018a	tanavas te smṛtās tisraḥ purāṇajñaiḥ surarṣibhiḥ<BR>
13,016.018c	adhipauruṣam adhyātmam adhibhūtādhidaivatam<BR>
13,016.018e	adhilokyādhivijñānam adhiyajñas tvam eva hi<BR>
13,016.019a	tvāṃ viditvātmadehasthaṃ durvidaṃ daivatair api<BR>
13,016.019c	vidvāṃso yānti nirmuktāḥ paraṃ bhāvam anāmayam<BR>
13,016.020a	anicchatas tava vibho janmamṛtyur anekataḥ<BR>
13,016.020c	dvāraṃ tvaṃ svargamokṣāṇām ākṣeptā tvaṃ dadāsi ca<BR>
13,016.021a	tvam eva mokṣaḥ svargaś ca kāmaḥ krodhas tvam eva hi<BR>
13,016.021c	sattvaṃ rajas tamaś caiva adhaś cordhvaṃ tvam eva hi<BR>
13,016.022a	brahmā viṣṇuś ca rudraś ca skandendrau savitā yamaḥ<BR>
13,016.022c	varuṇendū manur dhātā vidhātā tvaṃ dhaneśvaraḥ<BR>
13,016.023a	bhūr vāyur jyotir āpaś ca vāg buddhis tvaṃ matir manaḥ<BR>
13,016.023c	karma satyānṛte cobhe tvam evāsti ca nāsti ca<BR>
13,016.024a	indriyāṇīndriyārthāś ca tatparaṃ prakṛter dhruvam<BR>
13,016.024c	viśvāviśvaparo bhāvaś cintyācintyas tvam eva hi<BR>
13,016.025a	yac caitat paramaṃ brahma yac ca tat paramaṃ padam<BR>
13,016.025c	yā gatiḥ sāṃkhyayogānāṃ sa bhavān nātra saṃśayaḥ<BR>
13,016.026a	nūnam adya kṛtārthāḥ sma nūnaṃ prāptāḥ satāṃ gatim<BR>
13,016.026c	yāṃ gatiṃ prāpnuvantīha jñānanirmalabuddhayaḥ<BR>
13,016.027a	aho mūḍhāḥ sma suciram imaṃ kālam acetasaḥ<BR>
13,016.027c	yan na vidmaḥ paraṃ devaṃ śāśvataṃ yaṃ vidur budhāḥ<BR>
13,016.028a	so 'yam āsāditaḥ sākṣād bahubhir janmabhir mayā<BR>
13,016.028c	bhaktānugrahakṛd devo yaṃ jñātvāmṛtam aśnute<BR>
13,016.029a	devāsuramanuṣyāṇāṃ yac ca guhyaṃ sanātanam<BR>
13,016.029c	guhāyāṃ nihitaṃ brahma durvijñeyaṃ surair api<BR>
13,016.030a	sa eṣa bhagavān devaḥ sarvakṛt sarvatomukhaḥ<BR>
13,016.030c	sarvātmā sarvadarśī ca sarvagaḥ sarvaveditā<BR>
13,016.031a	prāṇakṛt prāṇabhṛt prāṇī prāṇadaḥ prāṇināṃ gatiḥ<BR>
13,016.031c	dehakṛd dehabhṛd dehī dehabhug dehināṃ gatiḥ<BR>
13,016.032a	adhyātmagatiniṣṭhānāṃ dhyāninām ātmavedinām<BR>
13,016.032c	apunarmārakāmānāṃ yā gatiḥ so 'yam īśvaraḥ<BR>
13,016.033a	ayaṃ ca sarvabhūtānāṃ śubhāśubhagatipradaḥ<BR>
13,016.033c	ayaṃ ca janmamaraṇe vidadhyāt sarvajantuṣu<BR>
13,016.034a	ayaṃ ca siddhikāmānām ṛṣīṇāṃ siddhidaḥ prabhuḥ<BR>
13,016.034c	ayaṃ ca mokṣakāmānāṃ dvijānāṃ mokṣadaḥ prabhuḥ<BR>
13,016.035a	bhūr ādyān sarvabhuvanān utpādya sadivaukasaḥ<BR>
13,016.035c	vibharti devas tanubhir aṣṭābhiś ca dadāti ca<BR>
13,016.036a	ataḥ pravartate sarvam asmin sarvaṃ pratiṣṭhitam<BR>
13,016.036c	asmiṃś ca pralayaṃ yāti ayam ekaḥ sanātanaḥ<BR>
13,016.037a	ayaṃ sa satyakāmānāṃ satyalokaḥ paraḥ satām<BR>
13,016.037c	apavargaś ca muktānāṃ kaivalyaṃ cātmavādinām<BR>
13,016.038a	ayaṃ brahmādibhiḥ siddhair guhāyāṃ gopitaḥ prabhuḥ<BR>
13,016.038c	devāsuramanuṣyāṇāṃ na prakāśo bhaved iti<BR>
13,016.039a	taṃ tvāṃ devāsuranarās tattvena na vidur bhavam<BR>
13,016.039c	mohitāḥ khalv anenaiva hṛcchayena praveśitāḥ<BR>
13,016.040a	ye cainaṃ saṃprapadyante bhaktiyogena bhārata<BR>
13,016.040c	teṣām evātmanātmānaṃ darśayaty eṣa hṛcchayaḥ<BR>
13,016.041a	yaṃ jñātvā na punarjanma maraṇaṃ cāpi vidyate<BR>
13,016.041c	yaṃ viditvā paraṃ vedyaṃ veditavyaṃ na vidyate<BR>
13,016.042a	yaṃ labdhvā paramaṃ lābhaṃ manyate nādhikaṃ punaḥ<BR>
13,016.042c	prāṇasūkṣmāṃ parāṃ prāptim āgacchaty akṣayāvahām<BR>
13,016.043a	yaṃ sāṃkhyā guṇatattvajñāḥ sāṃkhyaśāstraviśāradāḥ<BR>
13,016.043c	sūkṣmajñānaratāḥ pūrvaṃ jñātvā mucyanti bandhanaiḥ<BR>
13,016.044a	yaṃ ca vedavido vedyaṃ vedānteṣu pratiṣṭhitam<BR>
13,016.044c	prāṇāyāmaparā nityaṃ yaṃ viśanti japanti ca<BR>
13,016.044d*0152_01	oṃkāraratham āruhya te viśanti maheśvaram<BR>
13,016.045a	ayaṃ sa devayānānām ādityo dvāram ucyate<BR>
13,016.045c	ayaṃ ca pitṛyānānāṃ candramā dvāram ucyate<BR>
13,016.046a	eṣa kālagatiś citrā saṃvatsarayugādiṣu<BR>
13,016.046c	bhāvābhāvau tadātve ca ayane dakṣiṇottare<BR>
13,016.047a	evaṃ prajāpatiḥ pūrvam ārādhya bahubhiḥ stavaiḥ<BR>
13,016.047c	varayām āsa putratve nīlalohitasaṃjñitam<BR>
13,016.048a	ṛgbhir yam anuśaṃsanti tantre karmaṇi bahvṛcaḥ<BR>
13,016.048c	yajurbhir yaṃ tridhā vedyaṃ juhvaty adhvaryavo 'dhvare<BR>
13,016.049a	sāmabhir yaṃ ca gāyanti sāmagāḥ śuddhabuddhayaḥ<BR>
13,016.049b*0153_01	ṛtaṃ satyaṃ paraṃ brahma stuvanty ātharvaṇā dvijāḥ<BR>
13,016.049c	yajñasya paramā yoniḥ patiś cāyaṃ paraḥ smṛtaḥ<BR>
13,016.050a	rātryahaḥśrotranayanaḥ pakṣamāsaśirobhujaḥ<BR>
13,016.050c	ṛtuvīryas tapodhairyo hy abdaguhyorupādavān<BR>
13,016.051a	mṛtyur yamo hutāśaś ca kālaḥ saṃhāravegavān<BR>
13,016.051c	kālasya paramā yoniḥ kālaś cāyaṃ sanātanaḥ<BR>
13,016.052a	candrādityau sanakṣatrau sagrahau saha vāyunā<BR>
13,016.052c	dhruvaḥ saptarṣayaś caiva bhuvanāḥ sapta eva ca<BR>
13,016.053a	pradhānaṃ mahad avyaktaṃ viśeṣāntaṃ savaikṛtam<BR>
13,016.053c	brahmādi stambaparyantaṃ bhūtādi sad asac ca yat<BR>
13,016.054a	aṣṭau prakṛtayaś caiva prakṛtibhyaś ca yat param<BR>
13,016.054c	asya devasya yad bhāgaṃ kṛtsnaṃ saṃparivartate<BR>
13,016.055a	etat paramam ānandaṃ yat tac chāśvatam eva ca<BR>
13,016.055c	eṣā gatir viraktānām eṣa bhāvaḥ paraḥ satām<BR>
13,016.056a	etat padam anudvignam etad brahma sanātanam<BR>
13,016.056c	śāstravedāṅgaviduṣām etad dhyānaṃ paraṃ padam<BR>
13,016.057a	iyaṃ sā paramā kāṣṭhā iyaṃ sā paramā kalā<BR>
13,016.057c	iyaṃ sā paramā siddhir iyaṃ sā paramā gatiḥ<BR>
13,016.058a	iyaṃ sā paramā śāntir iyaṃ sā nirvṛtiḥ parā<BR>
13,016.058c	yaṃ prāpya kṛtakṛtyāḥ sma ity amanyanta vedhasaḥ<BR>
13,016.059a	iyaṃ tuṣṭir iyaṃ siddhir iyaṃ śrutir iyaṃ smṛtiḥ<BR>
13,016.059c	adhyātmagatiniṣṭhānāṃ viduṣāṃ prāptir avyayā<BR>
13,016.060a	yajatāṃ yajñakāmānāṃ yajñair vipuladakṣiṇaiḥ<BR>
13,016.060c	yā gatir daivatair divyā sā gatis tvaṃ sanātana<BR>
13,016.061a	japyahomavrataiḥ kṛcchrair niyamair dehapātanaiḥ<BR>
13,016.061c	tapyatāṃ yā gatir deva vairāje sā gatir bhavān<BR>
13,016.062a	karmanyāsakṛtānāṃ ca viraktānāṃ tatas tataḥ<BR>
13,016.062c	yā gatir brahmabhavane sā gatis tvaṃ sanātana<BR>
13,016.063a	apunarmārakāmānāṃ vairāgye vartatāṃ pare<BR>
13,016.063c	vikṛtīnāṃ layānāṃ ca sā gatis tvaṃ sanātana<BR>
13,016.064a	jñānavijñānaniṣṭhānāṃ nirupākhyā nirañjanā<BR>
13,016.064c	kaivalyā yā gatir deva paramā sā gatir bhavān<BR>
13,016.065a	vedaśāstrapurāṇoktāḥ pañcaitā gatayaḥ smṛtāḥ<BR>
13,016.065c	tvatprasādād dhi labhyante na labhyante 'nyathā vibho<BR>
13,016.066a	iti taṇḍis tapoyogāt tuṣṭāveśānam avyayam<BR>
13,016.066c	jagau ca paramaṃ brahma yat purā lokakṛj jagau<BR>
13,016.066d*0154_00	upamanyur uvāca<BR>
13,016.066d*0154_01	evaṃ stuto mahādevas taṇḍinā brahmavādinā<BR>
13,016.066d*0154_02	uvāca bhagavān deva umayā sahitaḥ prabhuḥ<BR>
13,016.067a	brahmā śatakratur viṣṇur viśvedevā maharṣayaḥ<BR>
13,016.067c	na vidus tvām iti tatas tuṣṭaḥ provāca taṃ śivaḥ<BR>
13,016.068a	akṣayaś cāvyayaś caiva bhavitā duḥkhavarjitaḥ<BR>
13,016.068c	yaśasvī tejasā yukto divyajñānasamanvitaḥ<BR>
13,016.069a	ṛṣīṇām abhigamyaś ca sūtrakartā sutas tava<BR>
13,016.069c	matprasādād dvijaśreṣṭha bhaviṣyati na saṃśayaḥ<BR>
13,016.070a	kaṃ vā kāmaṃ dadāmy adya brūhi yad vatsa kāṅkṣase<BR>
13,016.070c	prāñjaliḥ sa uvācedaṃ tvayi bhaktir dṛḍhāstu me<BR>
13,016.071a	evaṃ dattvā varaṃ devo vandyamānaḥ surarṣibhiḥ<BR>
13,016.071c	stūyamānaś ca vibudhais tatraivāntaradhīyata<BR>
13,016.072a	antarhite bhagavati sānuge yādaveśvara<BR>
13,016.072c	ṛṣir āśramam āgamya mamaitat proktavān iha<BR>
13,016.073a	yāni ca prathitāny ādau taṇḍir ākhyātavān mama<BR>
13,016.073c	nāmāni mānavaśreṣṭha tāni tvaṃ śṛṇu siddhaye<BR>
13,016.074a	daśa nāmasahasrāṇi vedeṣv āha pitāmahaḥ<BR>
13,016.074c	śarvasya śāstreṣu tathā daśa nāmaśatāni vai<BR>
13,016.075a	guhyānīmāni nāmāni taṇḍir bhagavato 'cyuta<BR>
13,016.075c	devaprasādād deveśa purā prāha mahātmane<BR>
13,017.001	vāsudeva uvāca<BR>
13,017.001a	tataḥ sa prayato bhūtvā mama tāta yudhiṣṭhira<BR>
13,017.001c	prāñjaliḥ prāha viprarṣir nāmasaṃhāram āditaḥ<BR>
13,017.002	upamanyur uvāca<BR>
13,017.002a	brahmaproktair ṛṣiproktair vedavedāṅgasaṃbhavaiḥ<BR>
13,017.002c	sarvalokeṣu vikhyātaiḥ sthāṇuṃ stoṣyāmi nāmabhiḥ<BR>
13,017.003a	mahadbhir vihitaiḥ satyaiḥ siddhaiḥ sarvārthasādhakaiḥ<BR>
13,017.003c	ṛṣiṇā taṇḍinā bhaktyā kṛtair devakṛtātmanā<BR>
13,017.004a	yathoktair lokavikhyātair munibhis tattvadarśibhiḥ<BR>
13,017.004c	pravaraṃ prathamaṃ svargyaṃ sarvabhūtahitaṃ śubham<BR>
13,017.004e	śrutaiḥ sarvatra jagati brahmalokāvatāritaiḥ<BR>
13,017.005a	yat tad rahasyaṃ paramaṃ brahmaproktaṃ sanātanam<BR>
13,017.005c	vakṣye yadukulaśreṣṭha śṛṇuṣvāvahito mama<BR>
13,017.006a	paratvena bhavaṃ devaṃ bhaktas tvaṃ parameśvaram<BR>
13,017.006c	tena te śrāvayiṣyāmi yat tad brahma sanātanam<BR>
13,017.007a	na śakyaṃ vistarāt kṛtsnaṃ vaktuṃ śarvasya kena cit<BR>
13,017.007c	yuktenāpi vibhūtīnām api varṣaśatair api<BR>
13,017.008a	yasyādir madhyam antaś ca surair api na gamyate<BR>
13,017.008c	kas tasya śaknuyād vaktuṃ guṇān kārtsnyena mādhava<BR>
13,017.009a	kiṃ tu devasya mahataḥ saṃkṣiptārthapadākṣaram<BR>
13,017.009c	śaktitaś caritaṃ vakṣye prasādāt tasya caiva hi<BR>
13,017.010a	aprāpyeha tato 'nujñāṃ na śakyaḥ stotum īśvaraḥ<BR>
13,017.010c	yadā tenābhyanujñātaḥ stuvaty eva sadā bhavam<BR>
13,017.011a	anādinidhanasyāhaṃ sarvayoner mahātmanaḥ<BR>
13,017.011c	nāmnāṃ kaṃ cit samuddeśaṃ vakṣye hy avyaktayoninaḥ<BR>
13,017.012a	varadasya vareṇyasya viśvarūpasya dhīmataḥ<BR>
13,017.012c	śṛṇu nāmasamuddeśaṃ yad uktaṃ padmayoninā<BR>
13,017.013a	daśa nāmasahasrāṇi yāny āha prapitāmahaḥ<BR>
13,017.013c	tāni nirmathya manasā dadhno ghṛtam ivoddhṛtam<BR>
13,017.014a	gireḥ sāraṃ yathā hema puṣpāt sāraṃ yathā madhu<BR>
13,017.014c	ghṛtāt sāraṃ yathā maṇḍas tathaitat sāram uddhṛtam<BR>
13,017.015a	sarvapāpmāpaham idaṃ caturvedasamanvitam<BR>
13,017.015c	prayatnenādhigantavyaṃ dhāryaṃ ca prayatātmanā<BR>
13,017.015e	śāntikaṃ pauṣṭikaṃ caiva rakṣoghnaṃ pāvanaṃ mahat<BR>
13,017.016a	idaṃ bhaktāya dātavyaṃ śraddadhānāstikāya ca<BR>
13,017.016c	nāśraddadhānarūpāya nāstikāyājitātmane<BR>
13,017.017a	yaś cābhyasūyate devaṃ bhūtātmānaṃ pinākinam<BR>
13,017.017c	sa kṛṣṇa narakaṃ yāti saha pūrvaiḥ sahānugaiḥ<BR>
13,017.018a	idaṃ dhyānam idaṃ yogam idaṃ dhyeyam anuttamam<BR>
13,017.018c	idaṃ japyam idaṃ jñānaṃ rahasyam idam uttamam<BR>
13,017.018e	idaṃ jñātvāntakāle 'pi gacched dhi paramāṃ gatim<BR>
13,017.019a	pavitraṃ maṅgalaṃ puṇyaṃ kalyāṇam idam uttamam<BR>
13,017.019c	nigadiṣye mahābāho stavānām uttamaṃ stavam<BR>
13,017.020a	idaṃ brahmā purā kṛtvā sarvalokapitāmahaḥ<BR>
13,017.020c	sarvastavānāṃ divyānāṃ rājatve samakalpayat<BR>
13,017.021a	tadāprabhṛti caivāyam īśvarasya mahātmanaḥ<BR>
13,017.021c	stavarājeti vikhyāto jagaty amarapūjitaḥ<BR>
13,017.021e	brahmalokād ayaṃ caiva stavarājo 'vatāritaḥ<BR>
13,017.022a	yasmāt taṇḍiḥ purā prāha tena taṇḍikṛto 'bhavat<BR>
13,017.022c	svargāc caivātra bhūlokaṃ taṇḍinā hy avatāritaḥ<BR>
13,017.023a	sarvamaṅgalamaṅgalyaṃ sarvapāpapraṇāśanam<BR>
13,017.023c	nigadiṣye mahābāho stavānām uttamaṃ stavam<BR>
13,017.024a	brahmaṇām api yad brahma parāṇām api yat param<BR>
13,017.024c	tejasām api yat tejas tapasām api yat tapaḥ<BR>
13,017.025a	śāntīnām api yā śāntir dyutīnām api yā dyutiḥ<BR>
13,017.025c	dāntānām api yo dānto dhīmatām api yā ca dhīḥ<BR>
13,017.026a	devānām api yo devo munīnām api yo muniḥ<BR>
13,017.026c	yajñānām api yo yajñaḥ śivānām api yaḥ śivaḥ<BR>
13,017.027a	rudrāṇām api yo rudraḥ prabhuḥ prabhavatām api<BR>
13,017.027c	yoginām api yo yogī kāraṇānāṃ ca kāraṇam<BR>
13,017.028a	yato lokāḥ saṃbhavanti na bhavanti yataḥ punaḥ<BR>
13,017.028c	sarvabhūtātmabhūtasya harasyāmitatejasaḥ<BR>
13,017.029a	aṣṭottarasahasraṃ tu nāmnāṃ śarvasya me śṛṇu<BR>
13,017.029c	yac chrutvā manujaśreṣṭha sarvān kāmān avāpsyasi<BR>
13,017.030a	sthiraḥ sthāṇuḥ prabhur bhānuḥ pravaro varado varaḥ<BR>
13,017.030c	sarvātmā sarvavikhyātaḥ sarvaḥ sarvakaro bhavaḥ<BR>
13,017.031a	jaṭī carmī śikhaṇḍī ca sarvāṅgaḥ sarvabhāvanaḥ<BR>
13,017.031c	hariś ca hariṇākṣaś ca sarvabhūtaharaḥ prabhuḥ<BR>
13,017.031d*0155_01	mahāroṣo mahārūpo makhas tribhuvaneśvaraḥ<BR>
13,017.031d*0155_02	satyaḥ satyāśrayaḥ siddhaś caṇḍāṃśuḥ sarpakuṇḍalaḥ<BR>
13,017.031d*0155_03	vṛṣaś ca vṛṣarūpaś ca vṛṣastho vṛṣabhākṣagaḥ<BR>
13,017.031d*0155_04	bhīmaś ca śitikaṇṭhaś ca śivaḥ śvetaḥ śivottamaḥ<BR>
13,017.031d*0155_05	niṣaṅgī śitikeśaś ca ditipo nīlalohitaḥ<BR>
13,017.031d*0155_06	śarabhaḥ śaṅkukarṇaś ca vilāso viśvakartṛkaḥ<BR>
13,017.031d*0155_07	paraḥ pāśupato bhadro nīlagrīvo vibhīṣaṇaḥ<BR>
13,017.031d*0155_08	gaṅgādharaḥ pṛthuś caiva janeśvarakuleśvaraḥ<BR>
13,017.031d*0155_09	uttamastrīsahāyaś ca madhuvindo mahāgrahaḥ<BR>
13,017.031d*0155_10	divyaḥ sūkṣmaḥ parāgaś ca vīrabhadro vibhinnagaḥ<BR>
13,017.031d*0155_11	śivaḥ śaṃbhur bhuvo bhartā śrīkaṇṭhas tridaśārcitaḥ<BR>
13,017.031d*0155_12	kravyādaḥ kīrtimān krīḍī kālāgniḥ kāryakāraṇaḥ<BR>
13,017.031d*0155_13	aṇḍaś ca bahiraṇḍaś ca virāḍbhūto viśeṣakṛt<BR>
13,017.031d*0155_14	hiraṇyagarbhahetuś ca bahirbhūtaḥ prayojakaḥ<BR>
13,017.031d*0155_15	jāgratsvapnasuṣuptiś ca turīyaś ca vidhūtanaḥ<BR>
13,017.031d*0155_16	manobuddhir ahaṃkāro vyaktāntaḥkaraṇātmakaḥ<BR>
13,017.031d*0155_17	viśado vikramaś caiva viśvo viśvasya saṃgrahaḥ<BR>
13,017.031d*0155_18	arūpaś caṇḍarūpaś ca vajrahastaḥ puraṃdaraḥ<BR>
13,017.031d*0155_19	jātavedāś ca jāgartir viśvāvāso vināyakaḥ<BR>
13,017.031d*0155_20	ājānur vainateyaś ca viśvakarmā vicakṣaṇaḥ<BR>
13,017.031d*0155_21	hiraṇyākṣaḥ sukeśaś ca ṛkṣaḥ kakṣataras tamaḥ<BR>
13,017.031d*0155_22	vṛṣo vṛṣāḍhyo vṛṣado vṛṣaparvā prajāharaḥ<BR>
13,017.032a	pravṛttiś ca nivṛttiś ca niyataḥ śāśvato dhruvaḥ<BR>
13,017.032c	śmaśānacārī bhagavān khacaro gocaro 'rdanaḥ<BR>
13,017.033a	abhivādyo mahākarmā tapasvī bhūtabhāvanaḥ<BR>
13,017.033c	unmattaveśapracchannaḥ sarvalokaprajāpatiḥ<BR>
13,017.034a	mahārūpo mahākāyaḥ sarvarūpo mahāyaśāḥ<BR>
13,017.034c	mahātmā sarvabhūtaś ca virūpo vāmano manuḥ<BR>
13,017.035a	lokapālo 'ntarhitātmā prasādo hayagardabhiḥ<BR>
13,017.035c	pavitraś ca mahāṃś caiva niyamo niyamāśrayaḥ<BR>
13,017.036a	sarvakarmā svayaṃbhūś ca ādir ādikaro nidhiḥ<BR>
13,017.036c	sahasrākṣo virūpākṣaḥ somo nakṣatrasādhakaḥ<BR>
13,017.037a	candrasūryagatiḥ ketur graho grahapatir varaḥ<BR>
13,017.037c	adrir adryālayaḥ kartā mṛgabāṇārpaṇo 'naghaḥ<BR>
13,017.038a	mahātapā ghoratapā adīno dīnasādhakaḥ<BR>
13,017.038c	saṃvatsarakaro mantraḥ pramāṇaṃ paramaṃ tapaḥ<BR>
13,017.039a	yogī yojyo mahābījo mahāretā mahātapāḥ<BR>
13,017.039c	suvarṇaretāḥ sarvajñaḥ subījo vṛṣavāhanaḥ<BR>
13,017.040a	daśabāhus tv animiṣo nīlakaṇṭha umāpatiḥ<BR>
13,017.040c	viśvarūpaḥ svayaṃśreṣṭho balavīro balo gaṇaḥ<BR>
13,017.041a	gaṇakartā gaṇapatir digvāsāḥ kāmya eva ca<BR>
13,017.041c	pavitraṃ paramaṃ mantraḥ sarvabhāvakaro haraḥ<BR>
13,017.042a	kamaṇḍaludharo dhanvī bāṇahastaḥ kapālavān<BR>
13,017.042c	aśanī śataghnī khaḍgī paṭṭiśī cāyudhī mahān<BR>
13,017.043a	sruvahastaḥ surūpaś ca tejas tejaskaro nidhiḥ<BR>
13,017.043c	uṣṇīṣī ca suvaktraś ca udagro vinatas tathā<BR>
13,017.044a	dīrghaś ca harikeśaś ca sutīrthaḥ kṛṣṇa eva ca<BR>
13,017.044c	sṛgālarūpaḥ sarvārtho muṇḍaḥ kuṇḍī kamaṇḍaluḥ<BR>
13,017.045a	ajaś ca mṛgarūpaś ca gandhadhārī kapardy api<BR>
13,017.045c	ūrdhvaretā ūrdhvaliṅga ūrdhvaśāyī nabhastalaḥ<BR>
13,017.046a	trijaṭaś cīravāsāś ca rudraḥ senāpatir vibhuḥ<BR>
13,017.046c	ahaścaro 'tha naktaṃ ca tigmamanyuḥ suvarcasaḥ<BR>
13,017.047a	gajahā daityahā loko lokadhātā guṇākaraḥ<BR>
13,017.047c	siṃhaśārdūlarūpaś ca ārdracarmāmbarāvṛtaḥ<BR>
13,017.048a	kālayogī mahānādaḥ sarvavāsaś catuṣpathaḥ<BR>
13,017.048c	niśācaraḥ pretacārī bhūtacārī maheśvaraḥ<BR>
13,017.049a	bahubhūto bahudhanaḥ sarvādhāro 'mito gatiḥ<BR>
13,017.049c	nṛtyapriyo nityanarto nartakaḥ sarvalāsakaḥ<BR>
13,017.049d*0156_01	sakārmuko mahābāhur mahāghoro mahātapāḥ<BR>
13,017.050a	ghoro mahātapāḥ pāśo nityo giricaro nabhaḥ<BR>
13,017.050c	sahasrahasto vijayo vyavasāyo hy aninditaḥ<BR>
13,017.051a	amarṣaṇo marṣaṇātmā yajñahā kāmanāśanaḥ<BR>
13,017.051c	dakṣayajñāpahārī ca susaho madhyamas tathā<BR>
13,017.052a	tejopahārī balahā mudito 'rtho jito varaḥ<BR>
13,017.052b*0157_01	gambhīraghoṣo yogātmā yajñahā kāmanāśanaḥ<BR>
13,017.052c	gambhīraghoṣo gambhīro gambhīrabalavāhanaḥ<BR>
13,017.053a	nyagrodharūpo nyagrodho vṛkṣakarṇasthitir vibhuḥ<BR>
13,017.053b*0158_01	sutīkṣṇadaśanaś caiva mahākāyo mahānanaḥ<BR>
13,017.053b*0158_02	viṣvakseno harir yajñaḥ saṃyugāpīḍavāhanaḥ<BR>
13,017.053c	tīkṣṇatāpaś ca haryaśvaḥ sahāyaḥ karmakālavit<BR>
13,017.054a	viṣṇuprasādito yajñaḥ samudro vaḍavāmukhaḥ<BR>
13,017.054c	hutāśanasahāyaś ca praśāntātmā hutāśanaḥ<BR>
13,017.055a	ugratejā mahātejā jayo vijayakālavit<BR>
13,017.055c	jyotiṣām ayanaṃ siddhiḥ saṃdhir vigraha eva ca<BR>
13,017.056a	śikhī daṇḍī jaṭī jvālī mūrtijo mūrdhago balī<BR>
13,017.056c	vaiṇavī paṇavī tālī kālaḥ kālakaṭaṃkaṭaḥ<BR>
13,017.057a	nakṣatravigrahavidhir guṇavṛddhir layo 'gamaḥ<BR>
13,017.057c	prajāpatir diśābāhur vibhāgaḥ sarvatomukhaḥ<BR>
13,017.058a	vimocanaḥ suragaṇo hiraṇyakavacodbhavaḥ<BR>
13,017.058c	meḍhrajo balacārī ca mahācārī stutas tathā<BR>
13,017.058d*0159_01	vīṇī ca paṇavī tālī nālī kaṭikaṭus tathā<BR>
13,017.059a	sarvatūryaninādī ca sarvavādyaparigrahaḥ<BR>
13,017.059c	vyālarūpo bilāvāsī hemamālī taraṃgavit<BR>
13,017.060a	tridaśas trikāladhṛk karmasarvabandhavimocanaḥ<BR>
13,017.060c	bandhanas tv asurendrāṇāṃ yudhi śatruvināśanaḥ<BR>
13,017.061a	sāṃkhyaprasādo durvāsāḥ sarvasādhuniṣevitaḥ<BR>
13,017.061c	praskandano vibhāgaś ca atulyo yajñabhāgavit<BR>
13,017.061d*0160_01	praskando 'py avibhāvaś ca tulyo yajñavibhāgavit<BR>
13,017.062a	sarvāvāsaḥ sarvacārī durvāsā vāsavo 'maraḥ<BR>
13,017.062c	hemo hemakaro yajñaḥ sarvadhārī dharottamaḥ<BR>
13,017.063a	lohitākṣo mahākṣaś ca vijayākṣo viśāradaḥ<BR>
13,017.063c	saṃgraho nigrahaḥ kartā sarpacīranivāsanaḥ<BR>
13,017.064a	mukhyo 'mukhyaś ca dehaś ca deharddhiḥ sarvakāmadaḥ<BR>
13,017.064c	sarvakālaprasādaś ca subalo balarūpadhṛk<BR>
13,017.064d*0161_01	sarvakāmavaraś caiva sarvadā sarvatomukhaḥ<BR>
13,017.065a	ākāśanidhirūpaś ca nipātī uragaḥ khagaḥ<BR>
13,017.065b*0162_01	bhikṣuś ca bhikṣurūpaś ca raudrarūpo 'ṅgirāḥ khagaḥ<BR>
13,017.065c	raudrarūpo 'ṃśur ādityo vasuraśmiḥ suvarcasī<BR>
13,017.066a	vasuvego mahāvego manovego niśācaraḥ<BR>
13,017.066b*0163_01	vasuraśmiḥ suvarcasvī vasuvego mahābalaḥ<BR>
13,017.066b*0163_02	manovego niśācāraḥ sarvalokasukhapradaḥ<BR>
13,017.066c	sarvāvāsī śriyāvāsī upadeśakaro haraḥ<BR>
13,017.067a	munir ātmapatir loke saṃbhojyaś ca sahasradaḥ<BR>
13,017.067c	pakṣī ca pakṣirūpī ca atidīpto viśāṃ patiḥ<BR>
13,017.068a	unmādo madanākāro arthārthakararomaśaḥ<BR>
13,017.068c	vāmadevaś ca vāmaś ca prāgdakṣiṇyaś ca vāmanaḥ<BR>
13,017.068d*0164_01	samīro damanākāro hy artho hy arthakaro vaśaḥ<BR>
13,017.068d*0164_02	vāsudevaś ca devaś ca vāmadevaś ca vāmanaḥ<BR>
13,017.069a	siddhayogāpahārī ca siddhaḥ sarvārthasādhakaḥ<BR>
13,017.069c	bhikṣuś ca bhikṣurūpaś ca viṣāṇī mṛdur avyayaḥ<BR>
13,017.070a	mahāseno viśākhaś ca ṣaṣṭibhāgo gavāṃ patiḥ<BR>
13,017.070c	vajrahastaś ca viṣkambhī camūstambhana eva ca<BR>
13,017.071a	ṛtur ṛtukaraḥ kālo madhur madhukaro 'calaḥ<BR>
13,017.071c	vānaspatyo vājaseno nityam āśramapūjitaḥ<BR>
13,017.072a	brahmacārī lokacārī sarvacārī sucāravit<BR>
13,017.072c	īśāna īśvaraḥ kālo niśācārī pinākadhṛk<BR>
13,017.072d*0165_01	nimittastho nimittaṃ ca nandir nandikaro hariḥ<BR>
13,017.073a	nandīśvaraś ca nandī ca nandano nandivardhanaḥ<BR>
13,017.073c	bhagasyākṣinihantā ca kālo brahmavidāṃ varaḥ<BR>
13,017.074a	caturmukho mahāliṅgaś cāruliṅgas tathaiva ca<BR>
13,017.074c	liṅgādhyakṣaḥ surādhyakṣo lokādhyakṣo yugāvahaḥ<BR>
13,017.075a	bījādhyakṣo bījakartā adhyātmānugato balaḥ<BR>
13,017.075c	itihāsakaraḥ kalpo gautamo 'tha jaleśvaraḥ<BR>
13,017.076a	dambho hy adambho vaidambho vaśyo vaśyakaraḥ kaviḥ<BR>
13,017.076c	lokakartā paśupatir mahākartā mahauṣadhiḥ<BR>
13,017.077a	akṣaraṃ paramaṃ brahma balavāñ śakra eva ca<BR>
13,017.077b*0166_01	vajrahastaḥ pratiṣṭambhī camūruḥ stena eva ca<BR>
13,017.077c	nītir hy anītiḥ śuddhātmā śuddho mānyo manogatiḥ<BR>
13,017.077d*0167_01	nityo hy anīśaḥ śuddhātmā śuddho māno gatir haviḥ<BR>
13,017.078a	bahuprasādaḥ svapano darpaṇo 'tha tv amitrajit<BR>
13,017.078c	vedakāraḥ sūtrakāro vidvān samaramardanaḥ<BR>
13,017.079a	mahāmeghanivāsī ca mahāghoro vaśīkaraḥ<BR>
13,017.079c	agnijvālo mahājvālo atidhūmro huto haviḥ<BR>
13,017.080a	vṛṣaṇaḥ śaṃkaro nityo varcasvī dhūmaketanaḥ<BR>
13,017.080c	nīlas tathāṅgalubdhaś ca śobhano niravagrahaḥ<BR>
13,017.081a	svastidaḥ svastibhāvaś ca bhāgī bhāgakaro laghuḥ<BR>
13,017.081c	utsaṅgaś ca mahāṅgaś ca mahāgarbhaḥ paro yuvā<BR>
13,017.082a	kṛṣṇavarṇaḥ suvarṇaś ca indriyaḥ sarvadehinām<BR>
13,017.082c	mahāpādo mahāhasto mahākāyo mahāyaśāḥ<BR>
13,017.083a	mahāmūrdhā mahāmātro mahānetro digālayaḥ<BR>
13,017.083c	mahādanto mahākarṇo mahāmeḍhro mahāhanuḥ<BR>
13,017.084a	mahānāso mahākambur mahāgrīvaḥ śmaśānadhṛk<BR>
13,017.084c	mahāvakṣā mahorasko antarātmā mṛgālayaḥ<BR>
13,017.084d*0168_01	mahākaṭir mahāgrīvo mahābāhur mahākaraḥ<BR>
13,017.085a	lambano lambitoṣṭhaś ca mahāmāyaḥ payonidhiḥ<BR>
13,017.085b*0169_01	lambamāno lambitoṣṭhaś caladgāmī yaśonidhiḥ<BR>
13,017.085c	mahādanto mahādaṃṣṭro mahājihvo mahāmukhaḥ<BR>
13,017.086a	mahānakho mahāromā mahākeśo mahājaṭaḥ<BR>
13,017.086c	asapatnaḥ prasādaś ca pratyayo girisādhanaḥ<BR>
13,017.087a	snehano 'snehanaś caiva ajitaś ca mahāmuniḥ<BR>
13,017.087c	vṛkṣākāro vṛkṣaketur analo vāyuvāhanaḥ<BR>
13,017.088a	maṇḍalī merudhāmā ca devadānavadarpahā<BR>
13,017.088c	atharvaśīrṣaḥ sāmāsya ṛksahasrāmitekṣaṇaḥ<BR>
13,017.089a	yajuḥpādabhujo guhyaḥ prakāśo jaṅgamas tathā<BR>
13,017.089c	amoghārthaḥ prasādaś ca abhigamyaḥ sudarśanaḥ<BR>
13,017.090a	upahārapriyaḥ śarvaḥ kanakaḥ kāñcanaḥ sthiraḥ<BR>
13,017.090c	nābhir nandikaro bhāvyaḥ puṣkarasthapatiḥ sthiraḥ<BR>
13,017.091a	dvādaśas trāsanaś cādyo yajño yajñasamāhitaḥ<BR>
13,017.091c	naktaṃ kaliś ca kālaś ca makaraḥ kālapūjitaḥ<BR>
13,017.092a	sagaṇo gaṇakāraś ca bhūtabhāvanasārathiḥ<BR>
13,017.092c	bhasmaśāyī bhasmagoptā bhasmabhūtas tarur gaṇaḥ<BR>
13,017.093a	agaṇaś caiva lopaś ca mahātmā sarvapūjitaḥ<BR>
13,017.093c	śaṅkus triśaṅkuḥ saṃpannaḥ śucir bhūtaniṣevitaḥ<BR>
13,017.094a	āśramasthaḥ kapotastho viśvakarmā patir varaḥ<BR>
13,017.094c	śākho viśākhas tāmroṣṭho hy ambujālaḥ suniścayaḥ<BR>
13,017.095a	kapilo 'kapilaḥ śūra āyuś caiva paro 'paraḥ<BR>
13,017.095c	gandharvo hy aditis tārkṣyaḥ suvijñeyaḥ susārathiḥ<BR>
13,017.096a	paraśvadhāyudho deva arthakārī subāndhavaḥ<BR>
13,017.096c	tumbavīṇī mahākopa ūrdhvaretā jaleśayaḥ<BR>
13,017.097a	ugro vaṃśakaro vaṃśo vaṃśanādo hy aninditaḥ<BR>
13,017.097c	sarvāṅgarūpo māyāvī suhṛdo hy anilo 'nalaḥ<BR>
13,017.098a	bandhano bandhakartā ca subandhanavimocanaḥ<BR>
13,017.098c	sa yajñāriḥ sa kāmārir mahādaṃṣṭro mahāyudhaḥ<BR>
13,017.098c*0170_01	māyāvī sarvakāmakṛt<BR>
13,017.098c*0170_02	mahādayāḷur mantavyo<BR>
13,017.099a	bāhus tv aninditaḥ śarvaḥ śaṃkaraḥ śaṃkaro 'dhanaḥ<BR>
13,017.099c	amareśo mahādevo viśvadevaḥ surārihā<BR>
13,017.100a	ahirbudhno nirṛtiś ca cekitāno haris tathā<BR>
13,017.100c	ajaikapāc ca kāpālī triśaṅkur ajitaḥ śivaḥ<BR>
13,017.101a	dhanvantarir dhūmaketuḥ skando vaiśravaṇas tathā<BR>
13,017.101c	dhātā śakraś ca viṣṇuś ca mitras tvaṣṭā dhruvo dharaḥ<BR>
13,017.102a	prabhāvaḥ sarvago vāyur aryamā savitā raviḥ<BR>
13,017.102c	udagraś ca vidhātā ca māndhātā bhūtabhāvanaḥ<BR>
13,017.103a	ratitīrthaś ca vāgmī ca sarvakāmaguṇāvahaḥ<BR>
13,017.103c	padmagarbho mahāgarbhaś candravaktro manoramaḥ<BR>
13,017.104a	balavāṃś copaśāntaś ca purāṇaḥ puṇyacañcurī<BR>
13,017.104c	kurukartā kālarūpī kurubhūto maheśvaraḥ<BR>
13,017.105a	sarvāśayo darbhaśāyī sarveṣāṃ prāṇināṃ patiḥ<BR>
13,017.105c	devadevamukho 'saktaḥ sad asat sarvaratnavit<BR>
13,017.106a	kailāsaśikharāvāsī himavadgirisaṃśrayaḥ<BR>
13,017.106c	kūlahārī kūlakartā bahuvidyo bahupradaḥ<BR>
13,017.107a	vaṇijo vardhano vṛkṣo nakulaś candanaś chadaḥ<BR>
13,017.107c	sāragrīvo mahājatrur alolaś ca mahauṣadhaḥ<BR>
13,017.107d*0171_01	prāṇeśo bandhakī vṛkṣo nakulaś cādrikas tathā<BR>
13,017.107d*0171_02	hrasvagrīvo mahājānur alolaś ca mahauṣadhiḥ<BR>
13,017.108a	siddhārthakārī siddhārthaś chandovyākaraṇottaraḥ<BR>
13,017.108c	siṃhanādaḥ siṃhadaṃṣṭraḥ siṃhagaḥ siṃhavāhanaḥ<BR>
13,017.109a	prabhāvātmā jagatkālas tālo lokahitas taruḥ<BR>
13,017.109c	sāraṅgo navacakrāṅgaḥ ketumālī sabhāvanaḥ<BR>
13,017.110a	bhūtālayo bhūtapatir ahorātram aninditaḥ<BR>
13,017.110c	vāhitā sarvabhūtānāṃ nilayaś ca vibhur bhavaḥ<BR>
13,017.110d*0172_01	bhūtālayo bhūtapatir ahorātro malo 'malaḥ<BR>
13,017.110d*0172_02	vasubhṛt sarvabhūtātmā niścalaḥ suvidur budhaḥ<BR>
13,017.110d*0172_03	asuhṛt sarvabhūtānāṃ niścalaś calavid budhaḥ<BR>
13,017.111a	amoghaḥ saṃyato hy aśvo bhojanaḥ prāṇadhāraṇaḥ<BR>
13,017.111c	dhṛtimān matimān dakṣaḥ satkṛtaś ca yugādhipaḥ<BR>
13,017.112a	gopālir gopatir grāmo gocarmavasano haraḥ<BR>
13,017.112c	hiraṇyabāhuś ca tathā guhāpālaḥ praveśinām<BR>
13,017.113a	pratiṣṭhāyī mahāharṣo jitakāmo jitendriyaḥ<BR>
13,017.113c	gandhāraś ca surālaś ca tapaḥkarmaratir dhanuḥ<BR>
13,017.114a	mahāgīto mahānṛtto hy apsarogaṇasevitaḥ<BR>
13,017.114c	mahāketur dhanur dhātur naikasānucaraś calaḥ<BR>
13,017.115a	āvedanīya āveśaḥ sarvagandhasukhāvahaḥ<BR>
13,017.115c	toraṇas tāraṇo vāyuḥ paridhāvati caikataḥ<BR>
13,017.116a	saṃyogo vardhano vṛddho mahāvṛddho gaṇādhipaḥ<BR>
13,017.116c	nitya ātmasahāyaś ca devāsurapatiḥ patiḥ<BR>
13,017.117a	yuktaś ca yuktabāhuś ca dvividhaś ca suparvaṇaḥ<BR>
13,017.117c	āṣāḍhaś ca suṣāḍhaś ca dhruvo harihaṇo haraḥ<BR>
13,017.118a	vapur āvartamānebhyo vasuśreṣṭho mahāpathaḥ<BR>
13,017.118c	śirohārī vimarṣaś ca sarvalakṣaṇabhūṣitaḥ<BR>
13,017.119a	akṣaś ca rathayogī ca sarvayogī mahābalaḥ<BR>
13,017.119c	samāmnāyo 'samāmnāyas tīrthadevo mahārathaḥ<BR>
13,017.120a	nirjīvo jīvano mantraḥ śubhākṣo bahukarkaśaḥ<BR>
13,017.120c	ratnaprabhūto raktāṅgo mahārṇavanipānavit<BR>
13,017.121a	mūlo viśālo hy amṛto vyaktāvyaktas taponidhiḥ<BR>
13,017.121c	ārohaṇo nirohaś ca śailahārī mahātapāḥ<BR>
13,017.122a	senākalpo mahākalpo yugāyugakaro hariḥ<BR>
13,017.122c	yugarūpo mahārūpaḥ pavano gahano nagaḥ<BR>
13,017.123a	nyāyanirvāpaṇaḥ pādaḥ paṇḍito hy acalopamaḥ<BR>
13,017.123c	bahumālo mahāmālaḥ sumālo bahulocanaḥ<BR>
13,017.124a	vistāro lavaṇaḥ kūpaḥ kusumaḥ saphalodayaḥ<BR>
13,017.124c	vṛṣabho vṛṣabhāṅkāṅgo maṇibilvo jaṭādharaḥ<BR>
13,017.125a	indur visargaḥ sumukhaḥ suraḥ sarvāyudhaḥ sahaḥ<BR>
13,017.125c	nivedanaḥ sudhājātaḥ sugandhāro mahādhanuḥ<BR>
13,017.125d*0173_01	śirodharo 'bhimarśanaḥ sarvalakṣaṇabhūṣitaḥ<BR>
13,017.125d*0174_01	girāvāso visargaś ca sarvalakṣaṇalakṣavit<BR>
13,017.126a	gandhamālī ca bhagavān utthānaḥ sarvakarmaṇām<BR>
13,017.126c	manthāno bahulo bāhuḥ sakalaḥ sarvalocanaḥ<BR>
13,017.127a	tarastālī karastālī ūrdhvasaṃhanano vahaḥ<BR>
13,017.127c	chatraṃ succhatro vikhyātaḥ sarvalokāśrayo mahān<BR>
13,017.128a	muṇḍo virūpo vikṛto daṇḍimuṇḍo vikurvaṇaḥ<BR>
13,017.128c	haryakṣaḥ kakubho vajrī dīptajihvaḥ sahasrapāt<BR>
13,017.129a	sahasramūrdhā devendraḥ sarvadevamayo guruḥ<BR>
13,017.129c	sahasrabāhuḥ sarvāṅgaḥ śaraṇyaḥ sarvalokakṛt<BR>
13,017.130a	pavitraṃ trimadhur mantraḥ kaniṣṭhaḥ kṛṣṇapiṅgalaḥ<BR>
13,017.130c	brahmadaṇḍavinirmātā śataghnī śatapāśadhṛk<BR>
13,017.131a	padmagarbho mahāgarbho brahmagarbho jalodbhavaḥ<BR>
13,017.131c	gabhastir brahmakṛd brahmā brahmavid brāhmaṇo gatiḥ<BR>
13,017.132a	anantarūpo naikātmā tigmatejāḥ svayaṃbhuvaḥ<BR>
13,017.132c	ūrdhvagātmā paśupatir vātaraṃhā manojavaḥ<BR>
13,017.133a	candanī padmamālāgryaḥ surabhyuttaraṇo naraḥ<BR>
13,017.133c	karṇikāramahāsragvī nīlamauliḥ pinākadhṛk<BR>
13,017.134a	umāpatir umākānto jāhnavīdhṛg umādhavaḥ<BR>
13,017.134c	varo varāho varado vareśaḥ sumahāsvanaḥ<BR>
13,017.135a	mahāprasādo damanaḥ śatruhā śvetapiṅgalaḥ<BR>
13,017.135c	prītātmā prayatātmā ca saṃyatātmā pradhānadhṛk<BR>
13,017.136a	sarvapārśvasutas tārkṣyo dharmasādhāraṇo varaḥ<BR>
13,017.136c	carācarātmā sūkṣmātmā suvṛṣo govṛṣeśvaraḥ<BR>
13,017.137a	sādhyarṣir vasur ādityo vivasvān savitā mṛḍaḥ<BR>
13,017.137c	vyāsaḥ sarvasya saṃkṣepo vistaraḥ paryayo nayaḥ<BR>
13,017.138a	ṛtuḥ saṃvatsaro māsaḥ pakṣaḥ saṃkhyāsamāpanaḥ<BR>
13,017.138c	kalā kāṣṭhā lavo mātrā muhūrto 'haḥ kṣapāḥ kṣaṇāḥ<BR>
13,017.139a	viśvakṣetraṃ prajābījaṃ liṅgam ādyas tv aninditaḥ<BR>
13,017.139c	sad asad vyaktam avyaktaṃ pitā mātā pitāmahaḥ<BR>
13,017.140a	svargadvāraṃ prajādvāraṃ mokṣadvāraṃ triviṣṭapam<BR>
13,017.140c	nirvāṇaṃ hlādanaṃ caiva brahmalokaḥ parā gatiḥ<BR>
13,017.141a	devāsuravinirmātā devāsuraparāyaṇaḥ<BR>
13,017.141c	devāsuragurur devo devāsuranamaskṛtaḥ<BR>
13,017.142a	devāsuramahāmātro devāsuragaṇāśrayaḥ<BR>
13,017.142c	devāsuragaṇādhyakṣo devāsuragaṇāgraṇīḥ<BR>
13,017.143a	devātidevo devarṣir devāsuravarapradaḥ<BR>
13,017.143c	devāsureśvaro devo devāsuramaheśvaraḥ<BR>
13,017.144a	sarvadevamayo 'cintyo devatātmātmasaṃbhavaḥ<BR>
13,017.144c	udbhidas trikramo vaidyo virajo virajombaraḥ<BR>
13,017.145a	īḍyo hastī suravyāghro devasiṃho nararṣabhaḥ<BR>
13,017.145c	vibudhāgravaraḥ śreṣṭhaḥ sarvadevottamottamaḥ<BR>
13,017.146a	prayuktaḥ śobhano vajra īśānaḥ prabhur avyayaḥ<BR>
13,017.146c	guruḥ kānto nijaḥ sargaḥ pavitraḥ sarvavāhanaḥ<BR>
13,017.147a	śṛṅgī śṛṅgapriyo babhrū rājarājo nirāmayaḥ<BR>
13,017.147c	abhirāmaḥ suragaṇo virāmaḥ sarvasādhanaḥ<BR>
13,017.148a	lalāṭākṣo viśvadeho hariṇo brahmavarcasaḥ<BR>
13,017.148c	sthāvarāṇāṃ patiś caiva niyamendriyavardhanaḥ<BR>
13,017.149a	siddhārthaḥ sarvabhūtārtho 'cintyaḥ satyavrataḥ śuciḥ<BR>
13,017.149c	vratādhipaḥ paraṃ brahma muktānāṃ paramā gatiḥ<BR>
13,017.150a	vimukto muktatejāś ca śrīmāñ śrīvardhano jagat<BR>
13,017.150c	yathāpradhānaṃ bhagavān iti bhaktyā stuto mayā<BR>
13,017.151a	yaṃ na brahmādayo devā vidur yaṃ na maharṣayaḥ<BR>
13,017.151b*0175_01	idam amṛtam anantam aprameyaṃ<BR>
13,017.151b*0175_02	sakalajanārtiharaṃ samastavedyam<BR>
13,017.151b*0175_03	japata bahubhir īritaṃ viśeṣyaṃ<BR>
13,017.151b*0175_04	śivapadamantravighaṭṭanena tīvram<BR>
13,017.151c	taṃ stavyam arcyaṃ vandyaṃ ca kaḥ stoṣyati jagatpatim<BR>
13,017.151d*0176_01	namaḥ śivāyeti sadā pradānaṃ bhagavān iti<BR>
13,017.151d*0176_02	bhaktyā stuto mayā yat tad vidus tattvaṃ surarṣabhāḥ<BR>
13,017.152a	bhaktim eva puraskṛtya mayā yajñapatir vasuḥ<BR>
13,017.152c	tato 'bhyanujñāṃ prāpyaiva stuto matimatāṃ varaḥ<BR>
13,017.153a	śivam ebhiḥ stuvan devaṃ nāmabhiḥ puṣṭivardhanaiḥ<BR>
13,017.153c	nityayuktaḥ śucir bhūtvā prāpnoty ātmānam ātmanā<BR>
13,017.154a	etad dhi paramaṃ brahma svayaṃ gītaṃ svayaṃbhuvā<BR>
13,017.154c	ṛṣayaś caiva devāś ca stuvanty etena tatparam<BR>
13,017.155a	stūyamāno mahādevaḥ prīyate cātmanāmabhiḥ<BR>
13,017.155c	bhaktānukampī bhagavān ātmasaṃsthān karoti tān<BR>
13,017.156a	tathaiva ca manuṣyeṣu ye manuṣyāḥ pradhānataḥ<BR>
13,017.156c	āstikāḥ śraddadhānāś ca bahubhir janmabhiḥ stavaiḥ<BR>
13,017.156d*0177_01	bhaktyā hy ananyam īśānaṃ paraṃ devaṃ sanātanam<BR>
13,017.156d*0177_02	karmaṇā manasā vācā bhāvenāmitatejasaḥ<BR>
13,017.156d*0177_03	svapanto jāgramāṇāś ca vrajann upaviśaṃs tathā<BR>
13,017.156d*0177_04	unmiṣan nimiṣaṃś caiva cintayantaḥ punaḥ punaḥ<BR>
13,017.157a	jāgrataś ca svapantaś ca vrajantaḥ pathi saṃsthitāḥ<BR>
13,017.157b*0178_01	śṛṇvantaḥ śrāvayantaś ca kathayantaś ca te bhavam<BR>
13,017.157c	stuvanti stūyamānāś ca tuṣyanti ca ramanti ca<BR>
13,017.157e	janmakoṭisahasreṣu nānāsaṃsārayoniṣu<BR>
13,017.158a	jantor viśuddhapāpasya bhave bhaktiḥ prajāyate<BR>
13,017.158c	utpannā ca bhave bhaktir ananyā sarvabhāvataḥ<BR>
13,017.159a	kāraṇaṃ bhāvitaṃ tasya sarvamuktasya sarvataḥ<BR>
13,017.159c	etad deveṣu duṣprāpaṃ manuṣyeṣu na labhyate<BR>
13,017.160a	nirvighnā niścalā rudre bhaktir avyabhicāriṇī<BR>
13,017.160c	tasyaiva ca prasādena bhaktir utpadyate nṛṇām<BR>
13,017.160e	yayā yānti parāṃ siddhiṃ tadbhāvagatacetasaḥ<BR>
13,017.161a	ye sarvabhāvopagatāḥ paratvenābhavan narāḥ<BR>
13,017.161c	prapannavatsalo devaḥ saṃsārāt tān samuddharet<BR>
13,017.162a	evam anye na kurvanti devāḥ saṃsāramocanam<BR>
13,017.162c	manuṣyāṇāṃ mahādevād anyatrāpi tapobalāt<BR>
13,017.163a	iti tenendrakalpena bhagavān sadasatpatiḥ<BR>
13,017.163c	kṛttivāsāḥ stutaḥ kṛṣṇa taṇḍinā śuddhabuddhinā<BR>
13,017.164a	stavam etaṃ bhagavato brahmā svayam adhārayat<BR>
13,017.164b*0179_01	stavam etadgato brahmā svayam ārādhayan prajāḥ<BR>
13,017.164b*0180_01	gīyate ca sa budhyeta brahmā śaṃkarasaṃnidhau<BR>
13,017.164b*0180_02	idaṃ puṇyaṃ pavitraṃ ca sarvadā pāpanāśanam<BR>
13,017.164b*0180_03	yogadaṃ mokṣadaṃ caiva svargadaṃ toṣadaṃ tathā<BR>
13,017.164b*0180_04	evam etat paṭhante ya ekabhaktyā tu śaṃkare<BR>
13,017.164b*0180_05	yā gatiḥ sāṃkhyayogānāṃ vrajanty etāṃ gatiṃ tadā<BR>
13,017.164b*0180_06	stavam etaṃ prayatnena sadā rudrasya saṃnidhau<BR>
13,017.164b*0180_07	abdam ekaṃ cared bhaktaḥ prāpnuyād īpsitaṃ phalam<BR>
13,017.164b*0180_08	etad rahasyaṃ paramaṃ brahmaṇo hṛdi saṃsthitam<BR>
13,017.164c	brahmā provāca śakrāya śakraḥ provāca mṛtyave<BR>
13,017.165a	mṛtyuḥ provāca rudrāṇāṃ rudrebhyas taṇḍim āgamat<BR>
13,017.165c	mahatā tapasā prāptas taṇḍinā brahmasadmani<BR>
13,017.166a	taṇḍiḥ provāca śukrāya gautamāyāha bhārgavaḥ<BR>
13,017.166c	vaivasvatāya manave gautamaḥ prāha mādhava<BR>
13,017.167a	nārāyaṇāya sādhyāya manur iṣṭāya dhīmate<BR>
13,017.167c	yamāya prāha bhagavān sādhyo nārāyaṇo 'cyutaḥ<BR>
13,017.168a	nāciketāya bhagavān āha vaivasvato yamaḥ<BR>
13,017.168c	mārkaṇḍeyāya vārṣṇeya nāciketo 'bhyabhāṣata<BR>
13,017.169a	mārkaṇḍeyān mayā prāptaṃ niyamena janārdana<BR>
13,017.169c	tavāpy aham amitraghna stavaṃ dadmy adya viśrutam<BR>
13,017.169e	svargyam ārogyam āyuṣyaṃ dhanyaṃ balyaṃ tathaiva ca<BR>
13,017.170a	na tasya vighnaṃ kurvanti dānavā yakṣarākṣasāḥ<BR>
13,017.170c	piśācā yātudhānāś ca guhyakā bhujagā api<BR>
13,017.171a	yaḥ paṭheta śucir bhūtvā brahmacārī jitendriyaḥ<BR>
13,017.171c	abhagnayogo varṣaṃ tu so 'śvamedhaphalaṃ labhet<BR>
13,018.001	vaiśaṃpāyana uvāca<BR>
13,018.001a	mahāyogī tataḥ prāha kṛṣṇadvaipāyano muniḥ<BR>
13,018.001c	paṭhasva putra bhadraṃ te prīyatāṃ te maheśvaraḥ<BR>
13,018.002a	purā putra mayā merau tapyatā paramaṃ tapaḥ<BR>
13,018.002c	putrahetor mahārāja stava eṣo 'nukīrtitaḥ<BR>
13,018.003a	labdhavān asmi tān kāmān ahaṃ vai pāṇḍunandana<BR>
13,018.003c	tathā tvam api śarvād dhi sarvān kāmān avāpsyasi<BR>
13,018.003d*0181_01	kapilaś ca tataḥ prāha sāṃkhyarṣir devasaṃmataḥ<BR>
13,018.003d*0181_02	mayā janmāny anekāni śaktyā cārādhito bhavaḥ<BR>
13,018.003d*0181_03	prītaś ca bhagavāñ jñānaṃ dadau mama bhavāntakam<BR>
13,018.004a	catuḥśīrṣas tataḥ prāha śakrasya dayitaḥ sakhā<BR>
13,018.004c	ālambāyana ity eva viśrutaḥ karuṇātmakaḥ<BR>
13,018.005a	mayā gokarṇam āsādya tapas taptvā śataṃ samāḥ<BR>
13,018.005c	ayonijānāṃ dāntānāṃ dharmajñānāṃ suvarcasām<BR>
13,018.006a	ajarāṇām aduḥkhānāṃ śatavarṣasahasriṇām<BR>
13,018.006c	labdhaṃ putraśataṃ śarvāt purā pāṇḍunṛpātmaja<BR>
13,018.007a	vālmīkiś cāpi bhagavān yudhiṣṭhiram abhāṣata<BR>
13,018.007c	vivāde sāmni munibhir brahmaghno vai bhavān iti<BR>
13,018.007e	uktaḥ kṣaṇena cāviṣṭas tenādharmeṇa bhārata<BR>
13,018.008a	so 'ham īśānam anagham astauṣaṃ śaraṇaṃ gataḥ<BR>
13,018.008c	muktaś cāsmy avaśaḥ pāpāt tato duḥkhavināśanaḥ<BR>
13,018.008e	āha māṃ tripuraghno vai yaśas te 'gryaṃ bhaviṣyati<BR>
13,018.009a	jāmadagnyaś ca kaunteyam āha dharmabhṛtāṃ varaḥ<BR>
13,018.009c	ṛṣimadhye sthitas tāta tapann iva vibhāvasuḥ<BR>
13,018.010a	pitṛvipravadhenāham ārto vai pāṇḍavāgraja<BR>
13,018.010c	śucir bhūtvā mahādevaṃ gatavāñ śaraṇaṃ nṛpa<BR>
13,018.011a	nāmabhiś cāstuvaṃ devaṃ tatas tuṣṭo 'bhavad bhavaḥ<BR>
13,018.011c	paraśuṃ ca dadau devo divyāny astrāṇi caiva me<BR>
13,018.012a	pāpaṃ na bhavitā te 'dya ajeyaś ca bhaviṣyasi<BR>
13,018.012c	na te prabhavitā mṛtyur yaśasvī ca bhaviṣyasi<BR>
13,018.013a	āha māṃ bhagavān evaṃ śikhaṇḍī śivavigrahaḥ<BR>
13,018.013c	yad avāptaṃ ca me sarvaṃ prasādāt tasya dhīmataḥ<BR>
13,018.013d*0182_01	viśvāmitras tadovāca kṣatriyo 'haṃ purābhavam<BR>
13,018.013d*0182_02	brāhmaṇo 'haṃ bhavānīti mayā cārādhito bhavaḥ<BR>
13,018.013d*0182_03	tatprasādān mayā prāptaṃ brāhmaṇyaṃ durlabhaṃ mahat<BR>
13,018.014a	asito devalaś caiva prāha pāṇḍusutaṃ nṛpam<BR>
13,018.014c	śāpāc chakrasya kaunteya cito dharmo 'naśan mama<BR>
13,018.014e	tan me dharmaṃ yaśaś cāgryam āyuś caivādadad bhavaḥ<BR>
13,018.015a	ṛṣir gṛtsamado nāma śakrasya dayitaḥ sakhā<BR>
13,018.015c	prāhājamīḍhaṃ bhagavān bṛhaspatisamadyutiḥ<BR>
13,018.016a	vasiṣṭho nāma bhagavāṃś cākṣuṣasya manoḥ sutaḥ<BR>
13,018.016c	śatakrator acintyasya satre varṣasahasrike<BR>
13,018.016e	vartamāne 'bravīd vākyaṃ sāmni hy uccārite mayā<BR>
13,018.017a	rathantaraṃ dvijaśreṣṭha na samyag iti vartate<BR>
13,018.017c	samīkṣasva punar buddhyā harṣaṃ tyaktvā dvijottama<BR>
13,018.017e	ayajñavāhinaṃ pāpam akārṣīs tvaṃ sudurmate<BR>
13,018.018a	evam uktvā mahākrodhāt prāha ruṣṭaḥ punar vacaḥ<BR>
13,018.018c	prajñayā rahito duḥkhī nityaṃ bhīto vanecaraḥ<BR>
13,018.018e	daśa varṣasahasrāṇi daśāṣṭau ca śatāni ca<BR>
13,018.019a	naṣṭapānīyayavase mṛgair anyaiś ca varjite<BR>
13,018.019c	ayajñīyadrume deśe rurusiṃhaniṣevite<BR>
13,018.019e	bhavitā tvaṃ mṛgaḥ krūro mahāduḥkhasamanvitaḥ<BR>
13,018.020a	tasya vākyasya nidhane pārtha jāto hy ahaṃ mṛgaḥ<BR>
13,018.020c	tato māṃ śaraṇaṃ prāptaṃ prāha yogī maheśvaraḥ<BR>
13,018.021a	ajaraś cāmaraś caiva bhavitā duḥkhavarjitaḥ<BR>
13,018.021c	sāmyaṃ samas tu te saukhyaṃ yuvayor vardhatāṃ kratuḥ<BR>
13,018.022a	anugrahān evam eṣa karoti bhagavān vibhuḥ<BR>
13,018.022c	paraṃ dhātā vidhātā ca sukhaduḥkhe ca sarvadā<BR>
13,018.023a	acintya eṣa bhagavān karmaṇā manasā girā<BR>
13,018.023c	na me tāta yudhiśreṣṭha vidyayā paṇḍitaḥ samaḥ<BR>
13,018.023d*0183_01	vāsudevas tadovāca punar matimatāṃ varaḥ<BR>
13,018.023d*0183_02	suvarṇākṣo mahādevas tapasā toṣito mayā<BR>
13,018.023d*0183_03	tato 'tha bhagavān āha prīto māṃ vai yudhiṣṭhira<BR>
13,018.023d*0183_04	annāt priyataraḥ kṛṣṇa matprasādād bhaviṣyasi<BR>
13,018.023d*0183_05	aparājitaś ca yuddheṣu tejaś caivānalopamam<BR>
13,018.023d*0183_06	evaṃ sahasraśaś cātmā mahādevo varaṃ dadau<BR>
13,018.023d*0183_07	maṇimanthe 'tha śaile vai purā saṃrādhito mayā<BR>
13,018.023d*0183_08	varṣāyutasahasrāṇāṃ sahasraśatam eva ca<BR>
13,018.023d*0183_09	tato māṃ bhagavān prīta idaṃ vacanam abravīt<BR>
13,018.023d*0183_10	varaṃ vṛṇīṣva bhadraṃ te yas te manasi vartate<BR>
13,018.023d*0183_11	tataḥ praṇamya śirasā idaṃ vacanam abruvam<BR>
13,018.023d*0183_12	yadi prīto mahādevo bhaktyā paramayā prabhuḥ<BR>
13,018.023d*0183_13	nityakālaṃ taveśāna bhaktir bhavatu me sthirā<BR>
13,018.023d*0183_14	evam astv iti bhagavāṃs tatroktvāntaradhīyata<BR>
13,018.023d*0184_01	jaigīṣavyas tathā prāha jagaddhātā maheśvaraḥ<BR>
13,018.024	jaigīṣavya uvāca<BR>
13,018.024a	mamāṣṭaguṇam aiśvaryaṃ dattaṃ bhagavatā purā<BR>
13,018.024c	yatnenālpena balinā vārāṇasyāṃ yudhiṣṭhira<BR>
13,018.024d*0185_01	parāśaraś cāha muniḥ purā mama ca toṣitaḥ<BR>
13,018.025	gārgya uvāca<BR>
13,018.025a	catuḥṣaṣṭyaṅgam adadāt kālajñānaṃ mamādbhutam<BR>
13,018.025c	sarasvatyās taṭe tuṣṭo manoyajñena pāṇḍava<BR>
13,018.026a	tulyaṃ mama sahasraṃ tu sutānāṃ brahmavādinām<BR>
13,018.026c	āyuś caiva saputrasya saṃvatsaraśatāyutam<BR>
13,018.027	parāśara uvāca<BR>
13,018.027a	prasādyāhaṃ purā śarvaṃ manasācintayaṃ nṛpa<BR>
13,018.027c	mahātapā mahātejā mahāyogī mahāyaśāḥ<BR>
13,018.027e	vedavyāsaḥ śriyāvāso brahmaṇyaḥ karuṇātmakaḥ<BR>
13,018.028a	api nāmepsitaḥ putro mama syād vai maheśvarāt<BR>
13,018.028b*0186_01	tad abhijñāya mām āha śaṃkaras tripurārdanaḥ<BR>
13,018.028b*0186_02	pitṛkanyā vasoḥ putrī śāpād dāśagṛhoditā<BR>
13,018.028b*0186_03	tasyāṃ viṣṇukṛtā nāma vidyayā śodhakaḥ satām<BR>
13,018.028c	iti matvā hṛdi mataṃ prāha māṃ surasattamaḥ<BR>
13,018.029a	mayi saṃbhavatas tasya phalāt kṛṣṇo bhaviṣyati<BR>
13,018.029c	sāvarṇasya manoḥ sarge saptarṣiś ca bhaviṣyati<BR>
13,018.030a	vedānāṃ ca sa vai vyastā kuruvaṃśakaras tathā<BR>
13,018.030c	itihāsasya kartā ca putras te jagato hitaḥ<BR>
13,018.031a	bhaviṣyati mahendrasya dayitaḥ sa mahāmuniḥ<BR>
13,018.031c	ajaraś cāmaraś caiva parāśara sutas tava<BR>
13,018.032a	evam uktvā sa bhagavāṃs tatraivāntaradhīyata<BR>
13,018.032c	yudhiṣṭhira mahāyogī vīryavān akṣayo 'vyayaḥ<BR>
13,018.032d*0187_01	māṇḍavyaś cāha deveśa bhakto lokahite bhave<BR>
13,018.033	māṇḍavya uvāca<BR>
13,018.033a	acauraś cauraśaṅkāyāṃ śūle bhinno hy ahaṃ yadā<BR>
13,018.033c	tatrasthena stuto devaḥ prāha māṃ vai maheśvaraḥ<BR>
13,018.034a	mokṣaṃ prāpsyasi śūlāc ca jīviṣyasi samārbudam<BR>
13,018.034c	rujā śūlakṛtā caiva na te vipra bhaviṣyati<BR>
13,018.034e	ādhibhir vyādhibhiś caiva varjitas tvaṃ bhaviṣyasi<BR>
13,018.034f*0188_01	amarṣaṃ saphalaṃ kartuṃ śakto nirvighnadharmabhāk<BR>
13,018.035a	pādāc caturthāt saṃbhūta ātmā yasmān mune tava<BR>
13,018.035c	tvaṃ bhaviṣyasy anupamo janma vai saphalaṃ kuru<BR>
13,018.036a	tīrthābhiṣekaṃ saphalaṃ tvam avighnena cāpsyasi<BR>
13,018.036c	svargaṃ caivākṣayaṃ vipra vidadhāmi tavorjitam<BR>
13,018.037a	evam uktvā tu bhagavān vareṇyo vṛṣavāhanaḥ<BR>
13,018.037c	maheśvaro mahārāja kṛttivāsā mahādyutiḥ<BR>
13,018.037e	sagaṇo daivataśreṣṭhas tatraivāntaradhīyata<BR>
13,018.038	gālava uvāca<BR>
13,018.038a	viśvāmitrābhyanujñāto hy ahaṃ pitaram āgataḥ<BR>
13,018.038c	abravīn māṃ tato mātā duḥkhitā rudatī bhṛśam<BR>
13,018.039a	kauśikenābhyanujñātaṃ putraṃ vedavibhūṣitam<BR>
13,018.039c	na tāta taruṇaṃ dāntaṃ pitā tvāṃ paśyate 'nagha<BR>
13,018.040a	śrutvā jananyā vacanaṃ nirāśo gurudarśane<BR>
13,018.040c	niyatātmā mahādevam apaśyaṃ so 'bravīc ca mām<BR>
13,018.041a	pitā mātā ca te tvaṃ ca putra mṛtyuvivarjitāḥ<BR>
13,018.041c	bhaviṣyatha viśa kṣipraṃ draṣṭāsi pitaraṃ kṣaye<BR>
13,018.042a	anujñāto bhagavatā gṛhaṃ gatvā yudhiṣṭhira<BR>
13,018.042c	apaśyaṃ pitaraṃ tāta iṣṭiṃ kṛtvā viniḥsṛtam<BR>
13,018.043a	upaspṛśya gṛhītvedhmaṃ kuśāṃś ca śaraṇād gurūn<BR>
13,018.043c	tān visṛjya ca māṃ prāha pitā sāsrāvilekṣaṇaḥ<BR>
13,018.044a	praṇamantaṃ pariṣvajya mūrdhni cāghrāya pāṇḍava<BR>
13,018.044c	diṣṭyā dṛṣṭo 'si me putra kṛtavidya ihāgataḥ<BR>
13,018.045	vaiśaṃpāyana uvāca<BR>
13,018.045a	etāny atyadbhutāny eva karmāṇy atha mahātmanaḥ<BR>
13,018.045c	proktāni munibhiḥ śrutvā vismayām āsa pāṇḍavaḥ<BR>
13,018.046a	tataḥ kṛṣṇo 'bravīd vākyaṃ punar matimatāṃ varaḥ<BR>
13,018.046c	yudhiṣṭhiraṃ dharmanityaṃ puruhūtam iveśvaraḥ<BR>
13,018.046d*0189_00	vāsudeva uvāca<BR>
13,018.046d*0189_01	upamanyur mayi prāha tapann iva divākaraḥ<BR>
13,018.046d*0189_02	aśubhaiḥ pāpakarmāṇo ye narāḥ kaluṣīkṛtāḥ<BR>
13,018.046d*0189_03	īśānaṃ na prapadyante tamorājasavṛttayaḥ<BR>
13,018.046d*0189_04	īśvaraṃ saṃprapadyante dvijā bhāvitabhāvanāḥ<BR>
13,018.046d*0189_05	sarvathā vartamāno 'pi yo bhaktaḥ parameśvare<BR>
13,018.046d*0189_06	sadṛśo 'raṇyavāsīnāṃ munīnāṃ bhāvitātmanām<BR>
13,018.046d*0189_07	brahmatvaṃ keśavatvaṃ vā śakratvaṃ vā suraiḥ saha<BR>
13,018.046d*0189_08	trailokyasyādhipatyaṃ vā tuṣṭo rudraḥ prayacchati<BR>
13,018.046d*0189_09	manasāpi śivaṃ tāta ye prapadyanti mānavāḥ<BR>
13,018.046d*0189_10	vidhūya sarvapāpāni devaiḥ saha vasanti te<BR>
13,018.046d*0189_11	bhittvā chittvā ca kūlāni hatvā sarvam idaṃ jagat<BR>
13,018.046d*0189_12	yajed devaṃ virūpākṣaṃ na sa pāpena lipyate<BR>
13,018.046d*0189_13	sarvalakṣaṇahīno 'pi yukto vā sarvapātakaiḥ<BR>
13,018.046d*0189_14	sarvaṃ tudati tat pāpaṃ bhāvayañ chivam ātmanā<BR>
13,018.046d*0189_15	kīṭapakṣipataṃgānāṃ tiraścām api keśava<BR>
13,018.046d*0189_16	mahādevaprapannānāṃ na bhayaṃ vidyate kva cit<BR>
13,018.046d*0189_17	evam eva mahādevaṃ bhaktā ye mānavā bhuvi<BR>
13,018.046d*0189_18	na te saṃsāravaśagā iti me niścitā matiḥ<BR>
13,018.046d*0189_19	tataḥ kṛṣṇo 'bravīd vākyaṃ dharmaputraṃ yudhiṣṭhiram<BR>
13,018.047a	ādityacandrāv anilānalau ca; dyaur bhūmir āpo vasavo 'tha viśve<BR>
13,018.047c	dhātāryamā śukrabṛhaspatī ca; rudrāḥ sasādhyā varuṇo vittagopaḥ<BR>
13,018.048a	brahmā śakro māruto brahma satyaṃ; vedā yajñā dakṣiṇā vedavāhāḥ<BR>
13,018.048c	somo yaṣṭā yac ca havyaṃ haviś ca; rakṣā dīkṣā niyamā ye ca ke cit<BR>
13,018.049a	svāhā vaṣaḍ brāhmaṇāḥ saurabheyā; dharmaṃ cakraṃ kālacakraṃ caraṃ ca<BR>
13,018.049c	yaśo damo buddhimatī sthitiś ca; śubhāśubhaṃ munayaś caiva sapta<BR>
13,018.050a	agryā buddhir manasā darśane ca; sparśe siddhiḥ karmaṇāṃ yā ca siddhiḥ<BR>
13,018.050c	gaṇā devānām ūṣmapāḥ somapāś ca; lekhāḥ suyāmās tuṣitā brahmakāyāḥ<BR>
13,018.051a	ābhāsvarā gandhapā dṛṣṭipāś ca; vācā viruddhāś ca manoviruddhāḥ<BR>
13,018.051c	śuddhāś ca nirvāṇaratāś ca devāḥ; sparśāśanā darśapā ājyapāś ca<BR>
13,018.052a	cintāgatā ye ca deveṣu mukhyā; ye cāpy anye devatāś cājamīḍha<BR>
13,018.052c	suparṇagandharvapiśācadānavā; yakṣās tathā pannagāś cāraṇāś ca<BR>
13,018.053a	sūkṣmaṃ sthūlaṃ mṛdu yac cāpy asūkṣmaṃ; sukhaṃ duḥkhaṃ sukhaduḥkhāntaraṃ ca<BR>
13,018.053c	sāṃkhyaṃ yogaṃ yat parāṇāṃ paraṃ ca; śarvāj jātaṃ viddhi yat kīrtitaṃ me<BR>
13,018.054a	tatsaṃbhūtā bhūtakṛto vareṇyāḥ; sarve devā bhuvanasyāsya gopāḥ<BR>
13,018.054c	āviśyemāṃ dharaṇīṃ ye 'bhyarakṣan; purātanīṃ tasya devasya sṛṣṭim<BR>
13,018.055a	vicinvantaṃ manasā toṣṭuvīmi; kiṃ cit tattvaṃ prāṇahetor nato 'smi<BR>
13,018.055c	dadātu devaḥ sa varān iheṣṭān; abhiṣṭuto naḥ prabhur avyayaḥ sadā<BR>
13,018.056a	imaṃ stavaṃ saṃniyamyendriyāṇi; śucir bhūtvā yaḥ puruṣaḥ paṭheta<BR>
13,018.056c	abhagnayogo niyato 'bdam ekaṃ; sa prāpnuyād aśvamedhe phalaṃ yat<BR>
13,018.057a	vedān kṛtsnān brāhmaṇaḥ prāpnuyāc ca; jayed rājā pṛthivīṃ cāpi kṛtsnām<BR>
13,018.057c	vaiśyo lābhaṃ prāpnuyān naipuṇaṃ ca; śūdro gatiṃ pretya tathā sukhaṃ ca<BR>
13,018.058a	stavarājam imaṃ kṛtvā rudrāya dadhire manaḥ<BR>
13,018.058c	sarvadoṣāpahaṃ puṇyaṃ pavitraṃ ca yaśasvinam<BR>
13,018.059a	yāvanty asya śarīreṣu romakūpāṇi bhārata<BR>
13,018.059c	tāvad varṣasahasrāṇi svarge vasati mānavaḥ<BR>
13,019.001	yudhiṣṭhira uvāca<BR>
13,019.001a	yad idaṃ sahadharmeti procyate bharatarṣabha<BR>
13,019.001c	pāṇigrahaṇakāle tu strīṇām etat kathaṃ smṛtam<BR>
13,019.002a	ārṣa eṣa bhaved dharmaḥ prājāpatyo 'tha vāsuraḥ<BR>
13,019.002c	yad etat sahadharmeti pūrvam uktaṃ maharṣibhiḥ<BR>
13,019.003a	saṃdehaḥ sumahān eṣa viruddha iti me matiḥ<BR>
13,019.003c	iha yaḥ sahadharmo vai pretyāyaṃ vihitaḥ kva nu<BR>
13,019.004a	svarge mṛtānāṃ bhavati sahadharmaḥ pitāmaha<BR>
13,019.004c	pūrvam ekas tu mriyate kva caikas tiṣṭhate vada<BR>
13,019.005a	nānākarmaphalopetā nānākarmanivāsinaḥ<BR>
13,019.005c	nānānirayaniṣṭhāntā mānuṣā bahavo yadā<BR>
13,019.006a	anṛtāḥ striya ity evaṃ sūtrakāro vyavasyati<BR>
13,019.006c	yadānṛtāḥ striyas tāta sahadharmaḥ kutaḥ smṛtaḥ<BR>
13,019.007a	anṛtāḥ striya ity evaṃ vedeṣv api hi paṭhyate<BR>
13,019.007c	dharmo 'yaṃ paurvikī saṃjñā upacāraḥ kriyāvidhiḥ<BR>
13,019.008a	gahvaraṃ pratibhāty etan mama cintayato 'niśam<BR>
13,019.008c	niḥsaṃdeham idaṃ sarvaṃ pitāmaha yathā śrutiḥ<BR>
13,019.009a	yad etad yādṛśaṃ caitad yathā caitat pravartitam<BR>
13,019.009c	nikhilena mahāprājña bhavān etad bravītu me<BR>
13,019.010	bhīṣma uvāca<BR>
13,019.010a	atrāpy udāharantīmam itihāsaṃ purātanam<BR>
13,019.010c	aṣṭāvakrasya saṃvādaṃ diśayā saha bhārata<BR>
13,019.011a	niveṣṭukāmas tu purā aṣṭāvakro mahātapāḥ<BR>
13,019.011c	ṛṣer atha vadānyasya kanyāṃ vavre mahātmanaḥ<BR>
13,019.012a	suprabhāṃ nāma vai nāmnā rūpeṇāpratimāṃ bhuvi<BR>
13,019.012c	guṇaprabarhāṃ śīlena sādhvīṃ cāritraśobhanām<BR>
13,019.013a	sā tasya dṛṣṭvaiva mano jahāra śubhalocanā<BR>
13,019.013c	vanarājī yathā citrā vasante kusumācitā<BR>
13,019.014a	ṛṣis tam āha deyā me sutā tubhyaṃ śṛṇuṣva me<BR>
13,019.014b*0190_01	ananyastrījanaḥ prājño hy apravāsī priyaṃvadaḥ<BR>
13,019.014b*0190_02	surūpaḥ saṃmato vīraḥ śīlavān bhogabhuk śuciḥ<BR>
13,019.014b*0190_03	dārānumatayajñaś ca sunakṣatrām athodvahet<BR>
13,019.014b*0190_04	sabhṛtyaḥ svajanopeta iha pretya ca modate<BR>
13,019.014c	gaccha tāvad diśaṃ puṇyām uttarāṃ drakṣyase tataḥ<BR>
13,019.015	aṣṭāvakra uvāca<BR>
13,019.015a	kiṃ draṣṭavyaṃ mayā tatra vaktum arhati me bhavān<BR>
13,019.015c	tathedānīṃ mayā kāryaṃ yathā vakṣyati māṃ bhavān<BR>
13,019.016	vadānya uvāca<BR>
13,019.016a	dhanadaṃ samatikramya himavantaṃ tathaiva ca<BR>
13,019.016c	rudrasyāyatanaṃ dṛṣṭvā siddhacāraṇasevitam<BR>
13,019.017a	prahṛṣṭaiḥ pārṣadair juṣṭaṃ nṛtyadbhir vividhānanaiḥ<BR>
13,019.017c	divyāṅgarāgaiḥ paiśācair vanyair nānāvidhais tathā<BR>
13,019.018a	pāṇitālasatālaiś ca śamyātālaiḥ samais tathā<BR>
13,019.018c	saṃprahṛṣṭaiḥ pranṛtyadbhiḥ śarvas tatra niṣevyate<BR>
13,019.019a	iṣṭaṃ kila girau sthānaṃ tad divyam anuśuśruma<BR>
13,019.019c	nityaṃ saṃnihito devas tathā pāriṣadāḥ śubhāḥ<BR>
13,019.020a	tatra devyā tapas taptaṃ śaṃkarārthaṃ suduścaram<BR>
13,019.020c	atas tad iṣṭaṃ devasya tathomāyā iti śrutiḥ<BR>
13,019.021a	tatra kūpo mahān pārśve devasyottaratas tathā<BR>
13,019.021c	ṛtavaḥ kālarātriś ca ye divyā ye ca mānuṣāḥ<BR>
13,019.022a	sarve devam upāsante rūpiṇaḥ kila tatra ha<BR>
13,019.022c	tad atikramya bhavanaṃ tvayā yātavyam eva hi<BR>
13,019.023a	tato nīlaṃ vanoddeśaṃ drakṣyase meghasaṃnibham<BR>
13,019.023c	ramaṇīyaṃ manogrāhi tatra drakṣyasi vai striyam<BR>
13,019.024a	tapasvinīṃ mahābhāgāṃ vṛddhāṃ dīkṣām anuṣṭhitām<BR>
13,019.024c	draṣṭavyā sā tvayā tatra saṃpūjyā caiva yatnataḥ<BR>
13,019.025a	tāṃ dṛṣṭvā vinivṛttas tvaṃ tataḥ pāṇiṃ grahīṣyasi<BR>
13,019.025c	yady eṣa samayaḥ satyaḥ sādhyatāṃ tatra gamyatām<BR>
13,020.001	aṣṭāvakra uvāca<BR>
13,020.001a	tathāstu sādhayiṣyāmi tatra yāsyāmy asaṃśayam<BR>
13,020.001c	yatra tvaṃ vadase sādho bhavān bhavatu satyavāk<BR>
13,020.002	bhīṣma uvāca<BR>
13,020.002a	tato 'gacchat sa bhagavān uttarām uttamāṃ diśam<BR>
13,020.002c	himavantaṃ giriśreṣṭhaṃ siddhacāraṇasevitam<BR>
13,020.003a	sa gatvā dvijaśārdūlo himavantaṃ mahāgirim<BR>
13,020.003c	abhyagacchan nadīṃ puṇyāṃ bāhudāṃ dharmadāyinīm<BR>
13,020.004a	aśoke vimale tīrthe snātvā tarpya ca devatāḥ<BR>
13,020.004c	tatra vāsāya śayane kauśye sukham uvāsa ha<BR>
13,020.005a	tato rātryāṃ vyatītāyāṃ prātar utthāya sa dvijaḥ<BR>
13,020.005c	snātvā prāduścakārāgniṃ hutvā caiva vidhānataḥ<BR>
13,020.006a	rudrāṇīkūpam āsādya hrade tatra samāśvasat<BR>
13,020.006c	viśrāntaś ca samutthāya kailāsam abhito yayau<BR>
13,020.007a	so 'paśyat kāñcanadvāraṃ dīpyamānam iva śriyā<BR>
13,020.007c	mandākinīṃ ca nalinīṃ dhanadasya mahātmanaḥ<BR>
13,020.008a	atha te rākṣasāḥ sarve ye 'bhirakṣanti padminīm<BR>
13,020.008c	pratyutthitā bhagavantaṃ maṇibhadrapurogamāḥ<BR>
13,020.009a	sa tān pratyarcayām āsa rākṣasān bhīmavikramān<BR>
13,020.009c	nivedayata māṃ kṣipraṃ dhanadāyeti cābravīt<BR>
13,020.010a	te rākṣasās tadā rājan bhagavantam athābruvan<BR>
13,020.010c	asau vaiśravaṇo rājā svayam āyāti te 'ntikam<BR>
13,020.011a	vidito bhagavān asya kāryam āgamane ca yat<BR>
13,020.011c	paśyainaṃ tvaṃ mahābhāgaṃ jvalantam iva tejasā<BR>
13,020.012a	tato vaiśravaṇo 'bhyetya aṣṭāvakram aninditam<BR>
13,020.012c	vidhivat kuśalaṃ pṛṣṭvā tato brahmarṣim abravīt<BR>
13,020.013a	sukhaṃ prāpto bhavān kaccit kiṃ vā mattaś cikīrṣasi<BR>
13,020.013c	brūhi sarvaṃ kariṣyāmi yan māṃ tvaṃ vakṣyasi dvija<BR>
13,020.014a	bhavanaṃ praviśa tvaṃ me yathākāmaṃ dvijottama<BR>
13,020.014c	satkṛtaḥ kṛtakāryaś ca bhavān yāsyaty avighnataḥ<BR>
13,020.015a	prāviśad bhavanaṃ svaṃ vai gṛhītvā taṃ dvijottamam<BR>
13,020.015c	āsanaṃ svaṃ dadau caiva pādyam arghyaṃ tathaiva ca<BR>
13,020.016a	athopaviṣṭayos tatra maṇibhadrapurogamāḥ<BR>
13,020.016c	niṣedus tatra kauberā yakṣagandharvarākṣasāḥ<BR>
13,020.017a	tatas teṣāṃ niṣaṇṇānāṃ dhanado vākyam abravīt<BR>
13,020.017c	bhavacchandaṃ samājñāya nṛtyerann apsarogaṇāḥ<BR>
13,020.018a	ātithyaṃ paramaṃ kāryaṃ śuśrūṣā bhavatas tathā<BR>
13,020.018c	saṃvartatām ity uvāca munir madhurayā girā<BR>
13,020.019a	athorvarā miśrakeśī rambhā caivorvaśī tathā<BR>
13,020.019c	alambusā ghṛtācī ca citrā citrāṅgadā ruciḥ<BR>
13,020.020a	manoharā sukeśī ca sumukhī hāsinī prabhā<BR>
13,020.020c	vidyutā praśamā dāntā vidyotā ratir eva ca<BR>
13,020.021a	etāś cānyāś ca vai bahvyaḥ pranṛttāpsarasaḥ śubhāḥ<BR>
13,020.021c	avādayaṃś ca gandharvā vādyāni vividhāni ca<BR>
13,020.022a	atha pravṛtte gāndharve divye ṛṣir upāvasat<BR>
13,020.022c	divyaṃ saṃvatsaraṃ tatra raman vai sumahātapāḥ<BR>
13,020.023a	tato vaiśravaṇo rājā bhagavantam uvāca ha<BR>
13,020.023c	sāgraḥ saṃvatsaro yātas tava vipreha paśyataḥ<BR>
13,020.024a	hāryo 'yaṃ viṣayo brahman gāndharvo nāma nāmataḥ<BR>
13,020.024c	chandato vartatāṃ vipra yathā vadati vā bhavān<BR>
13,020.025a	atithiḥ pūjanīyas tvam idaṃ ca bhavato gṛham<BR>
13,020.025c	sarvam ājñāpyatām āśu paravanto vayaṃ tvayi<BR>
13,020.026a	atha vaiśravaṇaṃ prīto bhagavān pratyabhāṣata<BR>
13,020.026c	arcito 'smi yathānyāyaṃ gamiṣyāmi dhaneśvara<BR>
13,020.027a	prīto 'smi sadṛśaṃ caiva tava sarvaṃ dhanādhipa<BR>
13,020.027c	tava prasādād bhagavan maharṣeś ca mahātmanaḥ<BR>
13,020.027e	niyogād adya yāsyāmi vṛddhimān ṛddhimān bhava<BR>
13,020.028a	atha niṣkramya bhagavān prayayāv uttarāmukhaḥ<BR>
13,020.028b*0191_01	kailāse śaṃkarāvāsam abhivīkṣya praṇamya ca<BR>
13,020.028b*0191_02	gaurīśaṃ śaṃkaraṃ dāntaṃ śaraṇāgatavatsalam<BR>
13,020.028b*0191_03	gaṅgādharaṃ gopatigaṃ gaṇāvṛtam akalmaṣam<BR>
13,020.028c	kailāsaṃ mandaraṃ haimaṃ sarvān anucacāra ha<BR>
13,020.029a	tān atītya mahāśailān kairātaṃ sthānam uttamam<BR>
13,020.029c	pradakṣiṇaṃ tataś cakre prayataḥ śirasā naman<BR>
13,020.029e	dharaṇīm avatīryātha pūtātmāsau tadābhavat<BR>
13,020.030a	sa taṃ pradakṣiṇaṃ kṛtvā triḥ śailaṃ cottarāmukhaḥ<BR>
13,020.030c	samena bhūmibhāgena yayau prītipuraskṛtaḥ<BR>
13,020.031a	tato 'paraṃ vanoddeśaṃ ramaṇīyam apaśyata<BR>
13,020.031c	sarvartubhir mūlaphalaiḥ pakṣibhiś ca samanvitam<BR>
13,020.031e	ramaṇīyair vanoddeśais tatra tatra vibhūṣitam<BR>
13,020.032a	tatrāśramapadaṃ divyaṃ dadarśa bhagavān atha<BR>
13,020.032c	śailāṃś ca vividhākārān kāñcanān ratnabhūṣitān<BR>
13,020.032e	maṇibhūmau niviṣṭāś ca puṣkariṇyas tathaiva ca<BR>
13,020.033a	anyāny api suramyāṇi dadarśa subahūny atha<BR>
13,020.033c	bhṛśaṃ tasya mano reme maharṣer bhāvitātmanaḥ<BR>
13,020.034a	sa tatra kāñcanaṃ divyaṃ sarvaratnamayaṃ gṛham<BR>
13,020.034c	dadarśādbhutasaṃkāśaṃ dhanadasya gṛhād varam<BR>
13,020.035a	mahānto yatra vividhāḥ prāsādāḥ parvatopamāḥ<BR>
13,020.035c	vimānāni ca ramyāṇi ratnāni vividhāni ca<BR>
13,020.036a	mandārapuṣpaiḥ saṃkīrṇā tathā mandākinī nadī<BR>
13,020.036c	svayaṃprabhāś ca maṇayo vajrair bhūmiś ca bhūṣitā<BR>
13,020.037a	nānāvidhaiś ca bhavanair vicitramaṇitoraṇaiḥ<BR>
13,020.037c	muktājālaparikṣiptair maṇiratnavibhūṣitaiḥ<BR>
13,020.037e	manodṛṣṭiharai ramyaiḥ sarvataḥ saṃvṛtaṃ śubhaiḥ<BR>
13,020.038a	ṛṣiḥ samantato 'paśyat tatra tatra manoramam<BR>
13,020.038c	tato 'bhavat tasya cintā kva me vāso bhaved iti<BR>
13,020.039a	atha dvāraṃ samabhito gatvā sthitvā tato 'bravīt<BR>
13,020.039c	atithiṃ mām anuprāptam anujānantu ye 'tra vai<BR>
13,020.040a	atha kanyāparivṛtā gṛhāt tasmād viniḥsṛtāḥ<BR>
13,020.040c	nānārūpāḥ sapta vibho kanyāḥ sarvā manoharāḥ<BR>
13,020.041a	yāṃ yām apaśyat kanyāṃ sa sā sā tasya mano 'harat<BR>
13,020.041c	nāśaknuvad dhārayituṃ mano 'thāsyāvasīdati<BR>
13,020.042a	tato dhṛtiḥ samutpannā tasya viprasya dhīmataḥ<BR>
13,020.042c	atha taṃ pramadāḥ prāhur bhagavān praviśatv iti<BR>
13,020.043a	sa ca tāsāṃ surūpāṇāṃ tasyaiva bhavanasya ca<BR>
13,020.043c	kautūhalasamāviṣṭaḥ praviveśa gṛhaṃ dvijaḥ<BR>
13,020.044a	tatrāpaśyaj jarāyuktām arajombaradhāriṇīm<BR>
13,020.044c	vṛddhāṃ paryaṅkam āsīnāṃ sarvābharaṇabhūṣitām<BR>
13,020.045a	svastīti cātha tenoktā sā strī pratyavadat tadā<BR>
13,020.045c	pratyutthāya ca taṃ vipram āsyatām ity uvāca ha<BR>
13,020.046	aṣṭāvakra uvāca<BR>
13,020.046a	sarvāḥ svān ālayān yāntu ekā mām upatiṣṭhatu<BR>
13,020.046c	suprajñātā supraśāntā śeṣā gacchantu cchandataḥ<BR>
13,020.047a	tataḥ pradakṣiṇīkṛtya kanyās tās tam ṛṣiṃ tadā<BR>
13,020.047c	nirākrāman gṛhāt tasmāt sā vṛddhātha vyatiṣṭhata<BR>
13,020.047d*0192_01	tayā saṃpūjitas tatra śayane cātinirmale<BR>
13,020.048a	atha tāṃ saṃviśan prāha śayane bhāsvare tadā<BR>
13,020.048c	tvayāpi supyatāṃ bhadre rajanī hy ativartate<BR>
13,020.049a	saṃlāpāt tena vipreṇa tathā sā tatra bhāṣitā<BR>
13,020.049c	dvitīye śayane divye saṃviveśa mahāprabhe<BR>
13,020.050a	atha sā vepamānāṅgī nimittaṃ śītajaṃ tadā<BR>
13,020.050c	vyapadiśya maharṣer vai śayanaṃ cādhyarohata<BR>
13,020.051a	svāgataṃ svāgatenāstu bhagavāṃs tām abhāṣata<BR>
13,020.051c	sopāgūhad bhujābhyāṃ tu ṛṣiṃ prītyā nararṣabha<BR>
13,020.052a	nirvikāram ṛṣiṃ cāpi kāṣṭhakuḍyopamaṃ tadā<BR>
13,020.052c	duḥkhitā prekṣya saṃjalpam akārṣīd ṛṣiṇā saha<BR>
13,020.053a	brahman na kāmakāro 'sti strīṇāṃ puruṣato dhṛtiḥ<BR>
13,020.053c	kāmena mohitā cāhaṃ tvāṃ bhajantīṃ bhajasva mām<BR>
13,020.054a	prahṛṣṭo bhava viprarṣe samāgaccha mayā saha<BR>
13,020.054c	upagūha ca māṃ vipra kāmārtāhaṃ bhṛśaṃ tvayi<BR>
13,020.055a	etad dhi tava dharmātmaṃs tapasaḥ pūjyate phalam<BR>
13,020.055c	prārthitaṃ darśanād eva bhajamānāṃ bhajasva mām<BR>
13,020.056a	sadma cedaṃ vanaṃ cedaṃ yac cānyad api paśyasi<BR>
13,020.056c	prabhutvaṃ tava sarvatra mayi caiva na saṃśayaḥ<BR>
13,020.057a	sarvān kāmān vidhāsyāmi ramasva sahito mayā<BR>
13,020.057c	ramaṇīye vane vipra sarvakāmaphalaprade<BR>
13,020.058a	tvadvaśāhaṃ bhaviṣyāmi raṃsyase ca mayā saha<BR>
13,020.058c	sarvān kāmān upāśnāno ye divyā ye ca mānuṣāḥ<BR>
13,020.059a	nātaḥ paraṃ hi nārīṇāṃ kāryaṃ kiṃ cana vidyate<BR>
13,020.059c	yathā puruṣasaṃsargaḥ param etad dhi naḥ phalam<BR>
13,020.060a	ātmacchandena vartante nāryo manmathacoditāḥ<BR>
13,020.060c	na ca dahyanti gacchantyaḥ sutaptair api pāṃsubhiḥ<BR>
13,020.061	aṣṭāvakra uvāca<BR>
13,020.061a	paradārān ahaṃ bhadre na gaccheyaṃ kathaṃ cana<BR>
13,020.061c	dūṣitaṃ dharmaśāstreṣu paradārābhimarśanam<BR>
13,020.061d*0193_01	śuddhakṣetre brahmahatyā prāyaścittam athocyate<BR>
13,020.061d*0193_02	punaś ca pātakaṃ dṛṣṭaṃ viprakṣetre viśeṣataḥ<BR>
13,020.062a	bhadre niveṣṭukāmaṃ māṃ viddhi satyena vai śape<BR>
13,020.062b*0194_01	prāyaścittaṃ mahad ato dāragrahaṇapūrvakam<BR>
13,020.062b*0194_02	bījaṃ na śudhyate voḍhur asya cākṛtaniṣkṛteḥ<BR>
13,020.062b*0194_03	mātṛtaḥ pitṛtaḥ śuddho jñeyaḥ putro yathārthataḥ<BR>
13,020.062c	viṣayeṣv anabhijño 'haṃ dharmārthaṃ kila saṃtatiḥ<BR>
13,020.063a	evaṃ lokān gamiṣyāmi putrair iti na saṃśayaḥ<BR>
13,020.063c	bhadre dharmaṃ vijānīṣva jñātvā coparamasva ha<BR>
13,020.064	stry uvāca<BR>
13,020.064a	nānilo 'gnir na varuṇo na cānye tridaśā dvija<BR>
13,020.064c	priyāḥ strīṇāṃ yathā kāmo ratiśīlā hi yoṣitaḥ<BR>
13,020.065a	sahasraikā yatā nārī prāpnotīha kadā cana<BR>
13,020.065c	tathā śatasahasreṣu yadi kā cit pativratā<BR>
13,020.066a	naitā jānanti pitaraṃ na kulaṃ na ca mātaram<BR>
13,020.066c	na bhrātṝn na ca bhartāraṃ na putrān na ca devarān<BR>
13,020.067a	līlāyantyaḥ kulaṃ ghnanti kūlānīva saridvarāḥ<BR>
13,020.067c	doṣāṃś ca mandān mandāsu prajāpatir abhāṣata<BR>
13,020.068	bhīṣma uvāca<BR>
13,020.068a	tataḥ sa ṛṣir ekāgras tāṃ striyaṃ pratyabhāṣata<BR>
13,020.068c	āsyatāṃ ruciraṃ chandaḥ kiṃ vā kāryaṃ bravīhi me<BR>
13,020.069a	sā strī provāca bhagavan drakṣyase deśakālataḥ<BR>
13,020.069c	vasa tāvan mahāprājña kṛtakṛtyo gamiṣyasi<BR>
13,020.070a	brahmarṣis tām athovāca sa tatheti yudhiṣṭhira<BR>
13,020.070c	vatsye 'haṃ yāvad utsāho bhavatyā nātra saṃśayaḥ<BR>
13,020.071a	atharṣir abhisaṃprekṣya striyaṃ tāṃ jarayānvitām<BR>
13,020.071c	cintāṃ paramikāṃ bheje saṃtapta iva cābhavat<BR>
13,020.072a	yad yad aṅgaṃ hi so 'paśyat tasyā viprarṣabhas tadā<BR>
13,020.072c	nāramat tatra tatrāsya dṛṣṭī rūpaparājitā<BR>
13,020.073a	devateyaṃ gṛhasyāsya śāpān nūnaṃ virūpitā<BR>
13,020.073c	asyāś ca kāraṇaṃ vettuṃ na yuktaṃ sahasā mayā<BR>
13,020.074a	iti cintāviṣaktasya tam arthaṃ jñātum icchataḥ<BR>
13,020.074c	vyagamat tad ahaḥśeṣaṃ manasā vyākulena tu<BR>
13,020.075a	atha sā strī tadovāca bhagavan paśya vai raveḥ<BR>
13,020.075c	rūpaṃ saṃdhyābhrasaṃyuktaṃ kim upasthāpyatāṃ tava<BR>
13,020.076a	sa uvāca tadā tāṃ strīṃ snānodakam ihānaya<BR>
13,020.076c	upāsiṣye tataḥ saṃdhyāṃ vāgyato niyatendriyaḥ<BR>
13,021.001	bhīṣma uvāca<BR>
13,021.001a	atha sā strī tam uktvā tu vipram evaṃ bhavatv iti<BR>
13,021.001c	tailaṃ divyam upādāya snānaśāṭīm upānayat<BR>
13,021.002a	anujñātā ca muninā sā strī tena mahātmanā<BR>
13,021.002c	athāsya tailenāṅgāni sarvāṇy evābhyamṛkṣayat<BR>
13,021.003a	śanaiś cotsāditas tatra snānaśālām upāgamat<BR>
13,021.003c	bhadrāsanaṃ tataś citraṃ ṛṣir anvāviśan navam<BR>
13,021.004a	athopaviṣṭaś ca yadā tasmin bhadrāsane tadā<BR>
13,021.004c	snāpayām āsa śanakais tam ṛṣiṃ sukhahastavat<BR>
13,021.004e	divyaṃ ca vidhivac cakre sopacāraṃ munes tadā<BR>
13,021.005a	sa tena susukhoṣṇena tasyā hastasukhena ca<BR>
13,021.005c	vyatītāṃ rajanīṃ kṛtsnāṃ nājānāt sa mahāvrataḥ<BR>
13,021.006a	tata utthāya sa munis tadā paramavismitaḥ<BR>
13,021.006c	pūrvasyāṃ diśi sūryaṃ ca so 'paśyad uditaṃ divi<BR>
13,021.006d*0195_01	saṃdhyopāsanam ity āho sarvapāpaharaṃ name<BR>
13,021.007a	tasya buddhir iyaṃ kiṃ nu mohas tattvam idaṃ bhavet<BR>
13,021.007c	athopāsya sahasrāṃśuṃ kiṃ karomīty uvāca tām<BR>
13,021.008a	sā cāmṛtarasaprakhyam ṛṣer annam upāharat<BR>
13,021.008c	tasya svādutayānnasya na prabhūtaṃ cakāra saḥ<BR>
13,021.008e	vyagamac cāpy ahaḥśeṣaṃ tataḥ saṃdhyāgamat punaḥ<BR>
13,021.008f*0196_01	bhuñjato 'bhyāgamad ahas tataḥ saṃdhyābhavat prabho<BR>
13,021.009a	atha strī bhagavantaṃ sā supyatām ity acodayat<BR>
13,021.009c	tatra vai śayane divye tasya tasyāś ca kalpite<BR>
13,021.009d*0197_01	pṛthak caiva tathā suptau sā strī sa ca munis tadā<BR>
13,021.009d*0197_02	athārdharātre sā strī tu śayanaṃ tad upāgamat<BR>
13,021.010	aṣṭāvakra uvāca<BR>
13,021.010a	na bhadre paradāreṣu mano me saṃprasajjati<BR>
13,021.010c	uttiṣṭha bhadre bhadraṃ te svapa vai viramasva ca<BR>
13,021.011	bhīṣma uvāca<BR>
13,021.011a	sā tadā tena vipreṇa tathā dhṛtyā nivartitā<BR>
13,021.011c	svatantrāsmīty uvācainaṃ na dharmacchalam asti te<BR>
13,021.012	aṣṭāvakra uvāca<BR>
13,021.012a	nāsti svatantratā strīṇām asvatantrā hi yoṣitaḥ<BR>
13,021.012c	prajāpatimataṃ hy etan na strī svātantryam arhati<BR>
13,021.013	stry uvāca<BR>
13,021.013a	bādhate maithunaṃ vipra mama bhaktiṃ ca paśya vai<BR>
13,021.013c	adharmaṃ prāpsyase vipra yan māṃ tvaṃ nābhinandasi<BR>
13,021.014	aṣṭāvakra uvāca<BR>
13,021.014a	haranti doṣajātāni naraṃ jātaṃ yathecchakam<BR>
13,021.014c	prabhavāmi sadā dhṛtyā bhadre svaṃ śayanaṃ vraja<BR>
13,021.015	stry uvāca<BR>
13,021.015a	śirasā praṇame vipra prasādaṃ kartum arhasi<BR>
13,021.015c	bhūmau nipatamānāyāḥ śaraṇaṃ bhava me 'nagha<BR>
13,021.016a	yadi vā doṣajātaṃ tvaṃ paradāreṣu paśyasi<BR>
13,021.016c	ātmānaṃ sparśayāmy adya pāṇiṃ gṛhṇīṣva me dvija<BR>
13,021.017a	na doṣo bhavitā caiva satyenaitad bravīmy aham<BR>
13,021.017c	svatantrāṃ māṃ vijānīhi yo 'dharmaḥ so 'stu vai mayi<BR>
13,021.017d*0198_01	tvayy āveśitacittā ca svatantrāsmi bhajasva mām<BR>
13,021.018	aṣṭāvakra uvāca<BR>
13,021.018*0199_01	anyat karma na cānyasya svātantryaṃ tan na yujyate<BR>
13,021.018a	svatantrā tvaṃ kathaṃ bhadre brūhi kāraṇam atra vai<BR>
13,021.018c	nāsti loke hi kā cit strī yā vai svātantryam arhati<BR>
13,021.019a	pitā rakṣati kaumāre bhartā rakṣati yauvane<BR>
13,021.019c	putrāś ca sthavirībhāve na strī svātantryam arhati<BR>
13,021.019d*0200_01	na vṛddhām akṣamāṃ manye na cecchā tvayi me 'naghe<BR>
13,021.020	stry uvāca<BR>
13,021.020a	kaumāraṃ brahmacaryaṃ me kanyaivāsmi na saṃśayaḥ<BR>
13,021.020c	kuru mā vimatiṃ vipra śraddhāṃ vijahi mā mama<BR>
13,021.021	aṣṭāvakra uvāca<BR>
13,021.021a	yathā mama tathā tubhyaṃ yathā tava tathā mama<BR>
13,021.021b*0201_01	aṣṭāvakro 'tha sa muniś cintayām āsa vismitaḥ<BR>
13,021.021c	jijñāseyam ṛṣes tasya vighnaḥ satyaṃ nu kiṃ bhavet<BR>
13,021.022a	āścaryaṃ paramaṃ hīdaṃ kiṃ nu śreyo hi me bhavet<BR>
13,021.022c	divyābharaṇavastrā hi kanyeyaṃ mām upasthitā<BR>
13,021.023a	kiṃ tv asyāḥ paramaṃ rūpaṃ jīrṇam āsīt kathaṃ punaḥ<BR>
13,021.023c	kanyārūpam ihādyaiva kim ihātrottaraṃ bhavet<BR>
13,021.024a	yathā paraṃ śaktidhṛter na vyutthāsye kathaṃ cana<BR>
13,021.024c	na rocaye hi vyutthānaṃ dhṛtyaivaṃ sādhayāmy aham<BR>
13,022.001	yudhiṣṭhira uvāca<BR>
13,022.001a	na bibheti kathaṃ sā strī śāpasya paramadyuteḥ<BR>
13,022.001c	kathaṃ nivṛtto bhagavāṃs tad bhavān prabravītu me<BR>
13,022.002	bhīṣma uvāca<BR>
13,022.002a	aṣṭāvakro 'nvapṛcchat tāṃ rūpaṃ vikuruṣe katham<BR>
13,022.002c	na cānṛtaṃ te vaktavyaṃ brūhi brāhmaṇakāmyayā<BR>
13,022.003	stry uvāca<BR>
13,022.003a	dyāvāpṛthivīmātraiṣā kāmyā brāhmaṇasattama<BR>
13,022.003c	śṛṇuṣvāvahitaḥ sarvaṃ yad idaṃ satyavikrama<BR>
13,022.004a	uttarāṃ māṃ diśaṃ viddhi dṛṣṭaṃ strīcāpalaṃ ca te<BR>
13,022.004c	avyutthānena te lokā jitāḥ satyaparākrama<BR>
13,022.005a	jijñāseyaṃ prayuktā me sthirīkartuṃ tavānagha<BR>
13,022.005c	sthavirāṇām api strīṇāṃ bādhate maithunajvaraḥ<BR>
13,022.005d*0202_01	aviśvasan na vyasanī nātisakto 'pravāsakaḥ<BR>
13,022.005d*0202_02	vidvān suśīlaḥ puruṣaḥ sadāraḥ sukham aśnute<BR>
13,022.006a	tuṣṭaḥ pitāmahas te 'dya tathā devāḥ savāsavāḥ<BR>
13,022.006c	sa tvaṃ yena ca kāryeṇa saṃprāpto bhagavān iha<BR>
13,022.007a	preṣitas tena vipreṇa kanyāpitrā dvijarṣabha<BR>
13,022.007b*0203_01	nikṛtiḥ strī bhogaparā priyavādāpravāsanāt<BR>
13,022.007b*0203_02	rakṣyate ca kucelādyair aprasaṅgānuvartanaiḥ<BR>
13,022.007b*0203_03	aparvāsv aniṣiddhāsu rātriṣv apy anṛtau vrajet<BR>
13,022.007b*0203_04	rātrau ca nātiniyamo na vai hy aniyamo bhavet<BR>
13,022.007c	tavopadeśaṃ kartuṃ vai tac ca sarvaṃ kṛtaṃ mayā<BR>
13,022.008a	kṣemī gamiṣyasi gṛhāñ śramaś ca na bhaviṣyati<BR>
13,022.008c	kanyāṃ prāpsyasi tāṃ vipra putriṇī ca bhaviṣyati<BR>
13,022.009a	kāmyayā pṛṣṭavāṃs tvaṃ māṃ tato vyāhṛtam uttaram<BR>
13,022.009c	anatikramaṇīyaiṣā kṛtsnair lokais tribhiḥ sadā<BR>
13,022.010a	gacchasva sukṛtaṃ kṛtvā kiṃ vānyac chrotum icchasi<BR>
13,022.010c	yāvad bravīmi viprarṣe aṣṭāvakra yathātatham<BR>
13,022.011a	ṛṣiṇā prasāditā cāsmi tava hetor dvijarṣabha<BR>
13,022.011c	tasya saṃmānanārthaṃ me tvayi vākyaṃ prabhāṣitam<BR>
13,022.012a	śrutvā tu vacanaṃ tasyāḥ sa vipraḥ prāñjaliḥ sthitaḥ<BR>
13,022.012c	anujñātas tayā cāpi svagṛhaṃ punar āvrajat<BR>
13,022.013a	gṛham āgamya viśrāntaḥ svajanaṃ pratipūjya ca<BR>
13,022.013c	abhyagacchata taṃ vipraṃ nyāyataḥ kurunandana<BR>
13,022.014a	pṛṣṭaś ca tena vipreṇa dṛṣṭaṃ tv etan nidarśanam<BR>
13,022.014c	prāha vipraṃ tadā vipraḥ suprītenāntarātmanā<BR>
13,022.015a	bhavatāham anujñātaḥ prasthito gandhamādanam<BR>
13,022.015c	tasya cottarato deśe dṛṣṭaṃ tad daivataṃ mahat<BR>
13,022.016a	tayā cāham anujñāto bhavāṃś cāpi prakīrtitaḥ<BR>
13,022.016c	śrāvitaś cāpi tad vākyaṃ gṛham abhyāgataḥ prabho<BR>
13,022.017a	tam uvāca tato vipraḥ pratigṛhṇīṣva me sutām<BR>
13,022.017c	nakṣatratithisaṃyoge pātraṃ hi paramaṃ bhavān<BR>
13,022.018	bhīṣma uvāca<BR>
13,022.018a	aṣṭāvakras tathety uktvā pratigṛhya ca tāṃ prabho<BR>
13,022.018c	kanyāṃ paramadharmātmā prītimāṃś cābhavat tadā<BR>
13,022.019a	kanyāṃ tāṃ pratigṛhyaiva bhāryāṃ paramaśobhanām<BR>
13,022.019c	uvāsa muditas tatra āśrame sve gatajvaraḥ<BR>
13,022.019d@007_0000	yudhiṣṭhiraḥ<BR>
13,022.019d@007_0001	vaiśyayonyāṃ samutpannāḥ śūdrayonyāṃ tathaiva ca<BR>
13,022.019d@007_0002	brahmarṣaya iti proktāḥ purāṇā dvijasattamāḥ<BR>
13,022.019d@007_0003	katham etan mahārāja tattvaṃ śaṃsitum arhasi<BR>
13,022.019d@007_0004	bhīṣmaḥ<BR>
13,022.019d@007_0004	viruddham iha paśyāmi viyonau brāhmaṇo bhavet<BR>
13,022.019d@007_0005	alaṃ kautūhalenātra nibodha tvaṃ yudhiṣṭhira<BR>
13,022.019d@007_0006	śubhetaraṃ śubhaṃ vāpi na cintayitum arhasi<BR>
13,022.019d@007_0007	īśanty ātmana ity etad gatiś caiṣāṃ na sajjate<BR>
13,022.019d@007_0008	brahmabhūyāṃsa ity eva ṛṣayaḥ śruticoditāḥ<BR>
13,022.019d@007_0009	nindyā na caite rājendra pramāṇaṃ hi pramāṇinām<BR>
13,022.019d@007_0010	loko 'numanyate caitān pramāṇaṃ hy atra vai tapaḥ<BR>
13,022.019d@007_0011	evaṃ mahātmabhis tāta tapojñānasamanvitaiḥ<BR>
13,022.019d@007_0012	pravartitāni kāryāṇi pramāṇāny eva sattama<BR>
13,022.019d@007_0013	bhāryāś catasro rājendra brāhmaṇasya svadharmataḥ<BR>
13,022.019d@007_0014	brāhmaṇī kṣatriyā vaiśyā śūdrā ca bharatarṣabha<BR>
13,022.019d@007_0015	rājñāṃ tu kṣatriyā vaiśyā śūdrā ca bharatarṣabha<BR>
13,022.019d@007_0016	vaiśyasya vaiśyā vihitā śūdrā ca bharatarṣabha<BR>
13,022.019d@007_0017	śūdrasyaikā smṛtā bhāryā pratilome tu saṃkaraḥ<BR>
13,022.019d@007_0018	śūdrāyās tu naraśreṣṭha catvāraḥ patayaḥ smṛtāḥ<BR>
13,022.019d@007_0019	varṇottamāyās tu patiḥ savarṇas tv eka eva saḥ<BR>
13,022.019d@007_0020	dvau kṣatriyāyā vihitau brāhmaṇaḥ kṣatriyas tathā<BR>
13,022.019d@007_0021	vaiśyāyās tu naraśreṣṭha vihitāḥ patayas trayaḥ<BR>
13,022.019d@007_0022	savarṇaḥ kṣatriyaś caiva brāhmaṇaś ca viśāṃ pate<BR>
13,022.019d@007_0023	evaṃ vidhim anusmṛtya tatas te ṛṣibhiḥ purā<BR>
13,022.019d@007_0024	utpāditā mahātmānaḥ putrā brahmarṣayaḥ purā<BR>
13,022.019d@007_0025	purāṇābhyām ṛṣibhyāṃ tu mitreṇa varuṇena ca<BR>
13,022.019d@007_0026	vasiṣṭho 'tha tathāgastyo barhiṣadbhis tathaiva ca<BR>
13,022.019d@007_0027	kakṣīvān ārṣṭiṣeṇaś ca puruṣaḥ kakṣa eva ca<BR>
13,022.019d@007_0028	māmateyasya vai putrā gautamasyātmajāḥ smṛtāḥ<BR>
13,022.019d@007_0029	vatsapriyaś ca bhagavān sthūlaraśmis tathākṣaṇiḥ<BR>
13,022.019d@007_0030	gautamasyaiva tanayā ye dāsyāṃ janitā hy uta<BR>
13,022.019d@007_0031	kapiṃjalādo brahmarṣiś caṇḍālyām udapadyata<BR>
13,022.019d@007_0032	vainateyas tathā pakṣī turyāyāṃ ca vasiṣṭhataḥ<BR>
13,022.019d@007_0033	prasādāc ca vasiṣṭhasya śulkābhyupagamena ca<BR>
13,022.019d@007_0034	adṛśyantyāḥ pitā vaiśyo nāmnā citramukhaḥ purā<BR>
13,022.019d@007_0035	brāhmaṇatvam anuprāpto brahmarṣitvaṃ ca kaurava<BR>
13,022.019d@007_0036	vaiśyaś citramukhaḥ kanyāṃ vasiṣṭhatanayasya vai<BR>
13,022.019d@007_0037	śubhāṃ prādād yato jāto brahmarṣis tu parāśaraḥ<BR>
13,022.019d@007_0038	tathaiva dāśakanyāyāṃ satyavatyāṃ mahān ṛṣiḥ<BR>
13,022.019d@007_0039	parāśarāt prasūtaś ca vyāso yogamayo muniḥ<BR>
13,022.019d@007_0040	vibhaṇḍakasya mṛgyāṃ ca tapoyogātmako muniḥ<BR>
13,022.019d@007_0041	ṛśyaśṛṅgaḥ samutpanno brahmacārī mahāyaśāḥ<BR>
13,022.019d@007_0042	śāṅgaryāṃ ca mandapālasya catvāro brahmavādinaḥ<BR>
13,022.019d@007_0043	jātā brahmarṣayaḥ puṇyā yaiḥ stuto havyavāhanaḥ<BR>
13,022.019d@007_0044	droṇaś ca stambamitraś ca śārisṛkvaś ca buddhimān<BR>
13,022.019d@007_0045	jaritāriś ca vikhyātāś catvāraḥ sūryasaṃnibhāḥ<BR>
13,022.019d@007_0046	maharṣeḥ kālavṛkṣasya śakuntyām eva jajñivān<BR>
13,022.019d@007_0047	hiraṇyahasto bhagavān maharṣiḥ kāñcanaprabhaḥ<BR>
13,022.019d@007_0048	pāvakāt tāta saṃbhūtā manasā ca maharṣayaḥ<BR>
13,022.019d@007_0049	pitāmahasya rājendra pulastyapulahādayaḥ<BR>
13,022.019d@007_0050	savarṇaś cāpi rājarṣiḥ savarṇāyām ajāyata<BR>
13,022.019d@007_0051	mṛṇmayyāṃ bharataśreṣṭha ādityena vivasvatā<BR>
13,022.019d@007_0052	śāṇḍilyaś cāgnito jātaḥ kāśyapasyātmajaḥ prabhuḥ<BR>
13,022.019d@007_0053	śaradvataḥ śarastambāt kṛpaś ca kṛpayā saha<BR>
13,022.019d@007_0054	padmāc ca jajñe rājendra somapasya mahātmanaḥ<BR>
13,022.019d@007_0055	reṇuś ca reṇukā caiva rāmamātā yaśasvinī<BR>
13,022.019d@007_0056	yamunāyāṃ samudbhūtaḥ somakena mahātmanā<BR>
13,022.019d@007_0057	arkadatto mahān ṛṣiḥ prathitaḥ pṛthivītale<BR>
13,022.019d@007_0058	agner āhavanīyāc ca drupadasyendravarcasaḥ<BR>
13,022.019d@007_0059	dhṛṣṭadyumnaś ca saṃbhūto vedyāṃ kṛṣṇā ca bhārata<BR>
13,022.019d@007_0060	vyāghrayonyāṃ tato jātā vasiṣṭhasya mahātmanaḥ<BR>
13,022.019d@007_0061	ekonaviṃśatiḥ putrāḥ khyātā vyāghrapadādayaḥ<BR>
13,022.019d@007_0062	mandhaś ca bādalomaś ca jābāliś ca mahān ṛṣiḥ<BR>
13,022.019d@007_0063	manyuś caivopamanyuś ca setukarṇas tathaiva ca<BR>
13,022.019d@007_0064	ete cānye ca vikhyātāḥ pṛthivyāṃ gotratāṃ gatāḥ<BR>
13,022.019d@007_0065	viśvakāśasya rājarṣer aikṣvākos tu mahātmanaḥ<BR>
13,022.019d@007_0066	bālāśvo nāma putro 'bhūc chikhāṃ bhittvā viniḥsṛtaḥ<BR>
13,022.019d@007_0067	māndhātā caiva rājarṣir yuvanāśvena dhīmatā<BR>
13,022.019d@007_0068	svayaṃ dhṛto 'tha garbheṇa divyāstrabalasaṃyutaḥ<BR>
13,022.019d@007_0069	gaurikaś cāpi rājarṣiś cakravartī mahāyaśāḥ<BR>
13,022.019d@007_0070	bāhudāyāṃ samutpanno nadyāṃ rājñā subāhunā<BR>
13,022.019d@007_0071	bhūmeś ca putro narakaḥ saṃvartaś caiva puṣkalaḥ<BR>
13,022.019d@007_0072	adbhiś caiva mahātejā ṛṣir gārgyo hy ajāyata<BR>
13,022.019d@007_0073	ete cānye ca bahavo rājanyā brāhmaṇās tathā<BR>
13,022.019d@007_0074	prabhāvenābhisaṃbhūtā maharṣīṇāṃ mahātmanām<BR>
13,022.019d@007_0075	nāsādhyaṃ tapasā teṣāṃ vidyayātmaguṇaiḥ paraiḥ<BR>
13,022.019d@007_0076	asminn arthe ca manunā gītaḥ śloko narādhipa<BR>
13,022.019d@007_0077	dharmaṃ praṇayatā rājaṃs taṃ nibodha yudhiṣṭhira<BR>
13,022.019d@007_0078	ṛṣīṇāṃ ca nadīnāṃ ca sādhūnāṃ ca mahātmanām<BR>
13,022.019d@007_0079	prabhavo nādhigantavyaḥ strīṇāṃ duścaritasya ca<BR>
13,022.019d@007_0080	tan nātra cintā kartavyā maharṣīṇāṃ samudbhave<BR>
13,022.019d@007_0081	yathā sarvagato hy agnis tathā tejo mahātmasu<BR>
13,022.019d@007A_0000	yudhiṣṭhiraḥ<BR>
13,022.019d@007A_0001	putraiḥ kathaṃ mahārāja puruṣas tārito bhavet<BR>
13,022.019d@007A_0002	yāvan na labdhavān putram aphalaḥ puruṣo nṛpa<BR>
13,022.019d@007A_0002	bhīṣmaḥ<BR>
13,022.019d@007A_0003	atrāpy udāharantīmam itihāsaṃ purātanam<BR>
13,022.019d@007A_0004	nāradena purā gītaṃ mārkaṇḍeyāya pṛcchate<BR>
13,022.019d@007A_0005	parvataṃ nāradaṃ caiva asitaṃ devalaṃ ca tam<BR>
13,022.019d@007A_0006	āraṇeyaṃ ca raibhyaṃ ca etān atrāgatān purā<BR>
13,022.019d@007A_0007	gaṅgāyamunayor madhye bhogavatyāḥ samāgame<BR>
13,022.019d@007A_0008	dṛṣṭvā pūrvaṃ samāsīnān mārkaṇḍeyo 'bhyagacchata<BR>
13,022.019d@007A_0009	ṛṣayas tu muniṃ dṛṣṭvā samutthāyonmukhāḥ sthitāḥ<BR>
13,022.019d@007A_0010	arcayitvārhato vipraṃ kiṃ kurma iti cābruvan<BR>
13,022.019d@007A_0010	mārkaṇḍeyaḥ<BR>
13,022.019d@007A_0011	ayaṃ samāgamaḥ sadbhir yatnenāsādito mayā<BR>
13,022.019d@007A_0012	atra prāpsyāmi dharmāṇām ācārasya ca niścayam<BR>
13,022.019d@007A_0013	ṛjuḥ kṛtayuge dharmas tasmin kṣīṇe vimuhyati<BR>
13,022.019d@007A_0014	yuge yuge maharṣibhyo dharmam icchāmi veditum<BR>
13,022.019d@007A_0015	ṛṣibhir nāradaḥ prokto brūhi yatrāsya saṃśayaḥ<BR>
13,022.019d@007A_0016	dharmādharmeṣu tattvajña tvaṃ hi cchettāsi saṃśayān<BR>
13,022.019d@007A_0017	ṛṣibhyo 'numataṃ vākyaṃ niyogān nārado 'bravīt<BR>
13,022.019d@007A_0018	sarvadharmārthatattvajñaṃ mārkaṇḍeyaṃ tato 'bravīt<BR>
13,022.019d@007A_0019	dīrghāyo tapasā dīpta vedavedāṅgatattvavit<BR>
13,022.019d@007A_0020	yatra te saṃśayo brahman samutpannaḥ sa ucyatām<BR>
13,022.019d@007A_0021	dharmaṃ lokopakāraṃ vā yac cānyac chrotum icchasi<BR>
13,022.019d@007A_0022	mārkaṇḍeyaḥ<BR>
13,022.019d@007A_0022	tad ahaṃ kathayiṣyāmi brūhi tvaṃ sumahātapaḥ<BR>
13,022.019d@007A_0023	yuge yuge vyatīte 'smin dharmasetuḥ praṇaśyati<BR>
13,022.019d@007A_0024	nāradaḥ<BR>
13,022.019d@007A_0024	kathaṃ dharmacchalenāhaṃ prāpnuyām iti me matiḥ<BR>
13,022.019d@007A_0025	āsīd dharmaḥ purā vipra catuṣpādaḥ kṛte yuge<BR>
13,022.019d@007A_0026	tato hy adharmaḥ kālena prasūtaḥ kiṃ cid unnataḥ<BR>
13,022.019d@007A_0027	tatas tretāyugaṃ nāma pravṛttaṃ dharmadūṣaṇam<BR>
13,022.019d@007A_0028	tasmin vyatīte saṃprāptaṃ tṛtīyaṃ dvāparaṃ yugam<BR>
13,022.019d@007A_0029	tadā dharmasya dvau pādāv adharmo nāśayiṣyati<BR>
13,022.019d@007A_0030	dvāpare tu parikṣīṇe nandike samupasthite<BR>
13,022.019d@007A_0031	lokavṛttaṃ ca dharmaṃ ca ucyamānaṃ nibodha me<BR>
13,022.019d@007A_0032	caturthaṃ nandikaṃ nāma dharmapādāv aśeṣataḥ<BR>
13,022.019d@007A_0033	tataḥprabhṛti jāyante kṣīṇaprajñāyuṣo narāḥ<BR>
13,022.019d@007A_0034	mārkaṇḍeyaḥ<BR>
13,022.019d@007A_0034	kṣīṇaprāṇadhanā loke dharmācārabahiṣkṛtāḥ<BR>
13,022.019d@007A_0035	evaṃ vilulite dharme loke cādharmasaṃyute<BR>
13,022.019d@007A_0036	nāradaḥ<BR>
13,022.019d@007A_0036	cāturvarṇyasya niyataṃ havyakavyaṃ niyacchati<BR>
13,022.019d@007A_0037	mantrapūtaṃ sadā havyaṃ kavyaṃ caiva na naśyati<BR>
13,022.019d@007A_0038	pratigṛhṇanti tad devā dātur nyāyāt prayacchataḥ<BR>
13,022.019d@007A_0039	sattvayuktaṃ ca dātā ca sarvān kāmān avāpnuyāt<BR>
13,022.019d@007A_0040	mārkaṇḍeyaḥ<BR>
13,022.019d@007A_0040	avāptakāmaḥ svarge ca mahīyeta yathepsitam<BR>
13,022.019d@007A_0041	catvāro hy atha ye varṇā havyakavyaṃ pradāsyate<BR>
13,022.019d@007A_0042	nāradaḥ<BR>
13,022.019d@007A_0042	mantrahīnam apanyāyaṃ teṣāṃ dattaṃ kva gacchati<BR>
13,022.019d@007A_0043	asurān gacchate dattaṃ viprai rakṣāṃsi kṣatriyaiḥ<BR>
13,022.019d@007A_0044	mārkaṇḍeyaḥ<BR>
13,022.019d@007A_0044	vaiśyaiḥ pretāni vai dattaṃ śūdrair bhūtāni gacchati<BR>
13,022.019d@007A_0045	atha varṇāvare jātāś cāturvarṇyāpadeśinaḥ<BR>
13,022.019d@007A_0046	nāradaḥ<BR>
13,022.019d@007A_0046	dāsyanti havyakavyāni teṣāṃ dattaṃ kva gacchati<BR>
13,022.019d@007A_0047	varṇāvarāṇāṃ bhūtānāṃ havyakavyapradātṛṇām<BR>
13,022.019d@007A_0048	naiva devā na pitaraḥ pratigṛhṇanti tat svayam<BR>
13,022.019d@007A_0049	yātudhānāḥ piśācāś ca bhūtā ye cāpi nairṛtāḥ<BR>
13,022.019d@007A_0050	teṣāṃ sā vihitā vṛttiḥ pitṛdaivatanirgatā<BR>
13,022.019d@007A_0051	teṣāṃ sarvapradātṝṇāṃ havyakavyaṃ samāhitāḥ<BR>
13,022.019d@007A_0052	mārkaṇḍeyaḥ<BR>
13,022.019d@007A_0052	yat prayacchanti vidhivat tad vai bhuñjanti devatāḥ<BR>
13,022.019d@007A_0053	śrutaṃ varṇāvare dattaṃ havyaṃ kavyaṃ ca nārada<BR>
13,022.019d@007A_0054	nāradaḥ<BR>
13,022.019d@007A_0054	saṃprayoge ca putrāṇāṃ kanyānāṃ ca bravīhi me<BR>
13,022.019d@007A_0055	kanyāpradānaṃ putrāṇāṃ strīṇāṃ saṃyogam eva ca<BR>
13,022.019d@007A_0056	ānupūrvyān mayā samyag ucyamānaṃ nibodha me<BR>
13,022.019d@007A_0057	jātamātrā tu dātavyā kanyakā sadṛśe vare<BR>
13,022.019d@007A_0058	kāladattāsu kanyāsu pitā dharmeṇa yujyate<BR>
13,022.019d@007A_0059	yas tu puṣpavatīṃ kanyāṃ bāndhavo na prayacchati<BR>
13,022.019d@007A_0060	māsi māsi gate bandhus tasyā bhrauṇaghnyam āpnute<BR>
13,022.019d@007A_0061	yas tu kanyāṃ gṛhe rundhyād grāmyair bhogair vivarjitām<BR>
13,022.019d@007A_0062	avadhyātaḥ sa kanyāyā bandhuḥ prāpnoti bhrūṇahām<BR>
13,022.019d@007A_0063	dūṣitā pāṇimātreṇa mṛte bhartari dārikā<BR>
13,022.019d@007A_0064	saṃskāraṃ labhate nārī dvitīye sā punaḥ patau<BR>
13,022.019d@007A_0065	punar bhūr nāma sā kanyā saputrā havyakavyadā<BR>
13,022.019d@007A_0066	mārkaṇḍeyaḥ<BR>
13,022.019d@007A_0066	adūṣyā sā prasūtīṣu prajānāṃ dārakarmaṇi<BR>
13,022.019d@007A_0067	yā tu kanyā prasūyeta garbhiṇī yā tu vā bhavet<BR>
13,022.019d@007A_0068	atha dārakriyāṃ bhūyaḥ sā bhajed ṛṣisattama<BR>
13,022.019d@007A_0068	nāradaḥ<BR>
13,022.019d@007A_0069	tattvārthaniścitaṃ śabdaṃ kanyakā nayate 'gnaye<BR>
13,022.019d@007A_0070	tasmāt kurvanti vai bhāvaṃ kumāryas tā na kanyakāḥ<BR>
13,022.019d@007A_0071	brahmahatyātribhāgena garbhādhānaviśodhitām<BR>
13,022.019d@007A_0072	mārkaṇḍeyaḥ<BR>
13,022.019d@007A_0072	gṛhṇīyāt tāṃ caturbhāgaṃ viśuddhāṃ sarjanāt punaḥ<BR>
13,022.019d@007A_0073	kathaṃ kanyāsu ye jātā bandhūnāṃ dūṣitāḥ sadā<BR>
13,022.019d@007A_0074	kasya te havyakavyāni pradāsyanti mahāmune<BR>
13,022.019d@007A_0074	nāradaḥ<BR>
13,022.019d@007A_0075	kanyāyās tu pituḥ putrāḥ kānīnā havyakavyadāḥ<BR>
13,022.019d@007A_0076	mārkaṇḍeyaḥ<BR>
13,022.019d@007A_0076	antarvatnyās tu yaḥ pāṇiṃ gṛhṇīyāt sa sahoḍhajaḥ<BR>
13,022.019d@007A_0077	atha yenāhito garbhaḥ kanyāyāṃ tatra nārada<BR>
13,022.019d@007A_0078	nāradaḥ<BR>
13,022.019d@007A_0078	kathaṃ putraphalaṃ tasya bhaved etat pracakṣva me<BR>
13,022.019d@007A_0079	dharmācāreṣu te nityaṃ dūṣakāḥ kṛtaśodhanāḥ<BR>
13,022.019d@007A_0080	bījaṃ ca naśyate teṣāṃ moghaceṣṭā bhavanti te<BR>
13,022.019d@007A_0080	mārkaṇḍeyaḥ<BR>
13,022.019d@007A_0081	atha kā cid bhavet kanyā krītā dattā hṛtāpi vā<BR>
13,022.019d@007A_0082	nāradaḥ<BR>
13,022.019d@007A_0082	kathaṃ putrakṛtaṃ tasyās tad bhaved ṛṣisattama<BR>
13,022.019d@007A_0083	krītā dattā hṛtā caiva yā kanyā pāṇivarjitā<BR>
13,022.019d@007A_0084	kaumārī nāma sā bhāryā prasaved aurasān sutān<BR>
13,022.019d@007A_0085	mārkaṇḍeyaḥ<BR>
13,022.019d@007A_0085	na patyarthe śubhā proktā tatkarmaṇy aparājite<BR>
13,022.019d@007A_0086	kena maṅgalakṛtyeṣu viniyujyanti kanyakāḥ<BR>
13,022.019d@007A_0087	nāradaḥ<BR>
13,022.019d@007A_0087	etad icchāmi vijñātuṃ tattveneha mahāmune<BR>
13,022.019d@007A_0088	nityaṃ nivasate lakṣmīḥ kanyakāsu pratiṣṭhitā<BR>
13,022.019d@007A_0089	śobhanā śubhayogyā ca pūjyā maṅgalakarmasu<BR>
13,022.019d@007A_0090	ākarasthaṃ yathā ratnaṃ sarvakāmaphalopagam<BR>
13,022.019d@007A_0091	tathā kanyā mahālakṣmīḥ sarvalokasya maṅgalam<BR>
13,022.019d@007A_0092	evaṃ kanyā parā lakṣmī ratis toṣaś ca dehinām<BR>
13,022.019d@007A_0093	mahākulānāṃ cāritraṃ vṛttena nikaṣopalam<BR>
13,022.019d@007A_0094	ānayitvā svakād varṇāt kanyakāṃ yo bhajen naraḥ<BR>
13,022.019d@007A_0095	dātāraṃ havyakavyānāṃ putrakaṃ sā prasūyate<BR>
13,022.019d@007A_0096	sādhvī kulaṃ vardhayati sādhvī puṣṭir gṛhe parā<BR>
13,022.019d@007A_0097	mārkaṇḍeyaḥ<BR>
13,022.019d@007A_0097	sādhvī lakṣmī ratiḥ sākṣāt pratiṣṭhā saṃtatis tathā<BR>
13,022.019d@007A_0098	śrutaṃ bahuvidhaṃ vṛttaṃ kanyakānāṃ mahāmate<BR>
13,022.019d@007A_0099	icchāmi yoṣitāṃ śrotuṃ dharmādharmaṃ parigrahe<BR>
13,022.019d@007A_0099	nāradaḥ<BR>
13,022.019d@007A_0100	aṣṭau bhāryāgamā dharmyā narāṇāṃ dārakarmaṇi<BR>
13,022.019d@007A_0101	pretyeha ca hitā yās tu saputrā havyakavyadāḥ<BR>
13,022.019d@007A_0102	sādhvī pāṇigṛhītā yā kaumārī pāṇivarjitā<BR>
13,022.019d@007A_0103	bhrātṛbhāryā svabhāryeti prasūyet putram aurasam<BR>
13,022.019d@007A_0103	mārkaṇḍeyaḥ<BR>
13,022.019d@007A_0104	trayo bhāryāgamā jñātā yatra dharmo na naśyati<BR>
13,022.019d@007A_0105	nāradaḥ<BR>
13,022.019d@007A_0105	pañcānyāḥ paścimā brūhi bhāryās tāsāṃ ca ye sutāḥ<BR>
13,022.019d@007A_0106	sagotrabhāryā krītā ca parabhāryā ca kāritā<BR>
13,022.019d@007A_0107	gatāgatā ca yā bhāryā āśramād āhṛtā ca yā<BR>
13,022.019d@007A_0108	ete bhāryāgamāḥ pañca punar bhāryā bhavanti yāḥ<BR>
13,022.019d@007A_0109	mārkaṇḍeyaḥ<BR>
13,022.019d@007A_0109	etā bhāryā nṛṇāṃ gamyās tatputrā havyakavyadāḥ<BR>
13,022.019d@007A_0110	śrutā bhāryāś ca putrāś ca vistareṇa mahāmune<BR>
13,022.019d@007A_0111	nāradaḥ<BR>
13,022.019d@007A_0111	āśramasthāḥ kathaṃ nāryo na duṣyantīti brūhi me<BR>
13,022.019d@007A_0112	āśramasthāsu nārīṣu bāndhavatvaṃ praṇaśyati<BR>
13,022.019d@007A_0113	naṣṭavaṃśyā bhavanty etā bandhūnām atha bhartṛṇām<BR>
13,022.019d@007A_0114	paradārā muktadoṣās tā nāryo ''śramasaṃsthitāḥ<BR>
13,022.019d@007A_0115	svayam īśāḥ svadehānāṃ kāmyās tadgatamānasāḥ<BR>
13,022.019d@007A_0116	evaṃ nāryo na duṣyanti narāṇāṃ tatprasūtiṣu<BR>
13,022.019d@007A_0117	dharmapatnyo bhavanty etāḥ saputrā havyakavyadāḥ<BR>
13,022.019d@007A_0117	mārkaṇḍeyaḥ<BR>
13,022.019d@007A_0118	parasya bhāryā yā pūrvaṃ mṛte bhartari yā punaḥ<BR>
13,022.019d@007A_0119	nāradaḥ<BR>
13,022.019d@007A_0119	anyaṃ bhajati bhartāraṃ sasutā asutā katham<BR>
13,022.019d@007A_0120	asūtā vā prasūtā vā gṛhasthānāṃ parastriyaḥ<BR>
13,022.019d@007A_0121	parāmṛṣṭeti tā varjyā dharmācāreṣu dūṣitāḥ<BR>
13,022.019d@007A_0122	na cāsāṃ havyakavyāni pratigṛhṇanti devatāḥ<BR>
13,022.019d@007A_0123	mārkaṇḍeyaḥ<BR>
13,022.019d@007A_0123	yas tāsu janayet putrān na taiḥ putram avāpnuyāt<BR>
13,022.019d@007A_0124	parakṣetreṣu yo bījaṃ cāpalyād visṛjen naraḥ<BR>
13,022.019d@007A_0125	nāradaḥ<BR>
13,022.019d@007A_0125	kathaṃ putraphalaṃ tasya bhavet tad ṛṣisattama<BR>
13,022.019d@007A_0126	asvāmike parakṣetre yo naro bījam utsṛjet<BR>
13,022.019d@007A_0127	svayaṃvṛtto ''śramasthāyāṃ tad bījaṃ na vinaśyati<BR>
13,022.019d@007A_0128	parakṣetreṣu yo bījaṃ naro darpāt samutsṛjet<BR>
13,022.019d@007A_0129	kṣetrikasyaiva tad bījaṃ na bījī labhate phalam<BR>
13,022.019d@007A_0130	nātaḥ param adharmyaṃ cāpy ayaśasyaṃ tathottaram<BR>
13,022.019d@007A_0131	garbhādīnāṃ ca bahubhis tāś ca tyājyāḥ sameṣv api<BR>
13,022.019d@007A_0131	mārkaṇḍeyaḥ<BR>
13,022.019d@007A_0132	atha ye paradāreṣu putrā jāyanti nārada<BR>
13,022.019d@007A_0133	nāradaḥ<BR>
13,022.019d@007A_0133	kasya te bandhudāyādā bhavanti paramadyute<BR>
13,022.019d@007A_0134	paradāreṣu jāyete dvau putrau kuṇḍagolakau<BR>
13,022.019d@007A_0135	jīvaty atha patau kuṇḍo mṛte bhartari golakaḥ<BR>
13,022.019d@007A_0136	te ca jātāḥ parakṣetre dehināṃ pretya ceha ca<BR>
13,022.019d@007A_0137	dattāni havyakavyāni nāśayanty atha dātṛṇām<BR>
13,022.019d@007A_0138	pitur hi narakāyaite golakas tu viśeṣataḥ<BR>
13,022.019d@007A_0139	mārkaṇḍeyaḥ<BR>
13,022.019d@007A_0139	caṇḍālatulyau tajjau hi paratreha ca naśyataḥ<BR>
13,022.019d@007A_0140	kasya te garhitāḥ putrāḥ pitṝṇāṃ havyakavyadāḥ<BR>
13,022.019d@007A_0141	nāradaḥ<BR>
13,022.019d@007A_0141	yasya kṣetre prasūyante yo vā tāñ janayet sutān<BR>
13,022.019d@007A_0142	kṣetrikaś caiva bījī ca dvāv etau nirayaṃ gatau<BR>
13,022.019d@007A_0143	na rakṣati hi yo dārān paradārāṃś ca gacchati<BR>
13,022.019d@007A_0144	garhitās te narā nityaṃ dharmācārabahiṣkṛtāḥ<BR>
13,022.019d@007A_0145	mārkaṇḍeyaḥ<BR>
13,022.019d@007A_0145	kuṇḍo bhoktā ca bhojī ca kutsitāḥ pitṛdaivataiḥ<BR>
13,022.019d@007A_0146	tathaite garhitāḥ putrā havyakavyāni nārada<BR>
13,022.019d@007A_0147	nāradaḥ<BR>
13,022.019d@007A_0147	kasya nityaṃ prayacchanti dharmo vā teṣu kiṃ phalam<BR>
13,022.019d@007A_0148	yātudhānāḥ piśācāś ca pratigṛhṇanti tair hutam<BR>
13,022.019d@007A_0149	havyaṃ kavyaṃ ca tair dattaṃ ye ca bhūtā niśācarāḥ<BR>
13,022.019d@007A_0149	mārkaṇḍeyaḥ<BR>
13,022.019d@007A_0150	atha te rākṣasāḥ prītāḥ kiṃ prayacchanti dātṛṇām<BR>
13,022.019d@007A_0151	nāradaḥ<BR>
13,022.019d@007A_0151	kiṃ vā dharmaphalaṃ teṣāṃ bhavet tad ṛṣisattama<BR>
13,022.019d@007A_0152	na dattaṃ naśyate kiṃ cit sarvabhūteṣu dātṛṇām<BR>
13,022.019d@007A_0153	mārkaṇḍeyaḥ<BR>
13,022.019d@007A_0153	pretya ceha ca tāṃ puṣṭim upāśnanti pradāyinaḥ<BR>
13,022.019d@007A_0154	atha golakakuṇḍābhyāṃ saṃtatir yā bhaviṣyati<BR>
13,022.019d@007A_0155	tayor ye bāndhavāḥ ke cit pradāsyanti kathaṃ nu tat<BR>
13,022.019d@007A_0155	nāradaḥ<BR>
13,022.019d@007A_0156	sādhvījātāḥ sutās teṣāṃ tāṃ vṛttim anutiṣṭhatām<BR>
13,022.019d@007A_0157	prīṇanti pitṛdaivatyaṃ havyakavyasamāhitāḥ<BR>
13,022.019d@007A_0158	evaṃ golakakuṇḍābhyāṃ ye ca varṇāpadeśinaḥ<BR>
13,022.019d@007A_0159	havyaṃ kavyaṃ ca śuddhānāṃ pratigṛhṇanti devatāḥ<BR>
13,022.019d@007A_0159	mārkaṇḍeyaḥ<BR>
13,022.019d@007A_0160	śrutaṃ narāṇāṃ cāpalyaṃ parastrīṣu prajāyatām<BR>
13,022.019d@007A_0161	nāradaḥ<BR>
13,022.019d@007A_0161	pramadānāṃ tu cāpalye doṣam icchāmi veditum<BR>
13,022.019d@007A_0162	ekavarṇe 'pi doṣaṃ tu gamanaṃ pūrvakālikam<BR>
13,022.019d@007A_0163	dhātā ca samanujñāto viṣṇunā tat tathākarot<BR>
13,022.019d@007A_0164	bhagaliṅge mahāprājña pūrvam eva prajāpatiḥ<BR>
13,022.019d@007A_0165	sasarja tābhyāṃ saṃyogam anujñātaś cakāra saḥ<BR>
13,022.019d@007A_0166	atha viṣṇuprasādena bhago dattavaraḥ kila<BR>
13,022.019d@007A_0167	tena caiva prasādena sarvāṃl lokān upāśnute<BR>
13,022.019d@007A_0168	tasmāt tu puruṣe doṣo hy adhiko nātra saṃśayaḥ<BR>
13,022.019d@007A_0169	vinā garbhaṃ savarṇeṣu na tyājyā gamanāt striyaḥ<BR>
13,022.019d@007A_0170	prāyaścittaṃ yathānyāyaṃ daṇḍaṃ kuryāt sa paṇḍitaḥ<BR>
13,022.019d@007A_0171	śvabhir vā daśanaṃ snānaṃ savanatritayaṃ niśi<BR>
13,022.019d@007A_0172	bhūmau ca bhasmaśayanaṃ dānaṃ bhogavivarjitam<BR>
13,022.019d@007A_0173	doṣagauravataḥ kālo dravyagauravam eva ca<BR>
13,022.019d@007A_0174	maryādā sthāpitā pūrvam iti tīrthāntaraṃ gate<BR>
13,022.019d@007A_0175	tad yoṣitāṃ tu dīrghāyo nāsti doṣo vyatikrame<BR>
13,022.019d@007A_0176	bhagastīrthāntare śuddho viṣṇos tu vacanād iha<BR>
13,022.019d@007A_0177	rakṣyāś caivānyasaṃvādair anyagehād vimokṣaṇaiḥ<BR>
13,022.019d@007A_0178	āsāṃ śuddhau viśeṣeṇa karmaṇāṃ phalam aśnute<BR>
13,022.019d@007A_0179	naitā vācyā na vai vadhyā na kleśyāḥ śubham icchatā<BR>
13,022.019d@007A_0180	viṣṇuprasādād ity eva bhagastīrthāntaraṃ gataḥ<BR>
13,022.019d@007A_0181	māsi māsi rajas tāsāṃ duṣkṛtāny apakarṣati<BR>
13,022.019d@007A_0182	striyas toṣakarā nṝṇāṃ striyas tuṣṭipradāḥ sadā<BR>
13,022.019d@007A_0183	mārkaṇḍeyaḥ<BR>
13,022.019d@007A_0183	putrasetupratiṣṭhāś ca striyo loke mahādyute<BR>
13,022.019d@007A_0184	śrutaṃ balaṃ prabhāvaś ca yoṣitāṃ munisattama<BR>
13,022.019d@007A_0185	nāradaḥ<BR>
13,022.019d@007A_0185	ekasya bahubhāryasya dharmam icchāmi veditum<BR>
13,022.019d@007A_0186	bahubhāryāsu saktasya nārībhogeṣu dehinaḥ<BR>
13,022.019d@007A_0187	ṛtau vimucyamānasya sāṃnidhye bhrūṇahā smṛtaḥ<BR>
13,022.019d@007A_0188	vṛddhāṃ vandhyāṃ suvratāṃ ca mṛtāpatyām apuṣpiṇīm<BR>
13,022.019d@007A_0189	kanyāṃ ca bahuputrāṃ ca varjayan mucyate bhayāt<BR>
13,022.019d@007A_0190	vyādhito bandhanastho vā pravāseṣv atha parvasu<BR>
13,022.019d@007A_0191	ṛtukāleṣu nārīṇāṃ bhrūṇahatyāṃ pramuñcati<BR>
13,022.019d@007A_0191	mārkaṇḍeyaḥ<BR>
13,022.019d@007A_0192	veśanārīṣu vai jātāḥ parapreṣyāsu vā sutāḥ<BR>
13,022.019d@007A_0193	nāradaḥ<BR>
13,022.019d@007A_0193	kasya te bandhudāyādā bhavanti hi mahāmune<BR>
13,022.019d@007A_0194	paṇyastrīṣu prasūtā ye yasya strī tasya te sutāḥ<BR>
13,022.019d@007A_0195	mārkaṇḍeyaḥ<BR>
13,022.019d@007A_0195	krayāc ca kṛtrimāḥ putrāḥ pradānāc caiva datrimāḥ<BR>
13,022.019d@007A_0196	paṇyanārīṣv aniyataḥ puṃso 'rtho vartate dhruvam<BR>
13,022.019d@007A_0197	atra cāhitagarbhāyāḥ kasya putraṃ vadanti tam<BR>
13,022.019d@007A_0197	nāradaḥ<BR>
13,022.019d@007A_0198	tīrthabhūtāsu nārīṣu jñāyate yo 'bhigacchati<BR>
13,022.019d@007A_0199	mārkaṇḍeyaḥ<BR>
13,022.019d@007A_0199	ṛtau tasya bhaved garbho yaṃ vā nārī na śaṅkate<BR>
13,022.019d@007A_0200	narāṇāṃ tyajatāṃ bhāryāṃ kāmakrodhād guṇānvitām<BR>
13,022.019d@007A_0201	nāradaḥ<BR>
13,022.019d@007A_0201	aprasūtāṃ prasūtāṃ vā teṣāṃ pṛcchāmi niṣkṛtim<BR>
13,022.019d@007A_0202	apāpāṃ tyajamānasya sādhvīṃ matvaivam āditaḥ<BR>
13,022.019d@007A_0203	ātmavaṃśaḥ svadharmo vā tyajato niṣkṛtir na tu<BR>
13,022.019d@007A_0204	yo naras tyajate bhāryāṃ puṣpiṇīm aprasūtikām<BR>
13,022.019d@007A_0205	sa naṣṭavaṃśaḥ pitṛbhir yuktas tyajyeta daivataiḥ<BR>
13,022.019d@007A_0206	bhāryām apatyasaṃjātāṃ prasūtāṃ putrapautriṇīm<BR>
13,022.019d@007A_0207	putradāraparityāgī na saṃprāpnoti niṣkṛtim<BR>
13,022.019d@007A_0208	evaṃ hi bhāryāṃ tyajatāṃ narāṇāṃ nāsti niṣkṛtiḥ<BR>
13,022.019d@007A_0209	mārkaṇḍeyaḥ<BR>
13,022.019d@007A_0209	nārhanti pramadās tyaktuṃ putrapautrapratiṣṭhitāḥ<BR>
13,022.019d@007A_0210	kīdṛśīṃ saṃtyajan bhāryāṃ naro doṣair na lipyate<BR>
13,022.019d@007A_0211	nāradaḥ<BR>
13,022.019d@007A_0211	etad icchāmi tattvena vijñātum ṛṣisattama<BR>
13,022.019d@007A_0212	mokṣadharmasthitānāṃ tu anyonyam anujānatām<BR>
13,022.019d@007A_0213	bhāryāpatīnāṃ muktānām adharmo na vidhīyate<BR>
13,022.019d@007A_0214	anyasaṅgāṃ gatāpatyāṃ śūdragāṃ paragāminīm<BR>
13,022.019d@007A_0215	parīkṣya tyajamānānāṃ narāṇāṃ nāsti pātakam<BR>
13,022.019d@007A_0216	pātake 'pi tu bhartavyau dvau tu mātā pitā tathā<BR>
13,022.019d@007A_0216	mārkaṇḍeyaḥ<BR>
13,022.019d@007A_0217	bhāryāyāṃ vyabhicāriṇyāṃ narasya tyajato ruṣā<BR>
13,022.019d@007A_0218	nāradaḥ<BR>
13,022.019d@007A_0218	kathaṃ dharmo 'py adharmo vā bhavatīha mahāmate<BR>
13,022.019d@007A_0219	anṛte 'pi hi satye vā yo nārīṃ dūṣitāṃ tyajet<BR>
13,022.019d@007A_0220	arakṣamāṇaḥ svāṃ bhāryāṃ naro bhavati bhrūṇahā<BR>
13,022.019d@007A_0221	apatyahetor yā nārī bhartāram atilaṅghayet<BR>
13,022.019d@007A_0222	lolendriyeti sā rakṣyā na saṃtyājyā kathaṃ cana<BR>
13,022.019d@007A_0223	nadyaś ca nāryaś ca samasvabhāvā<BR>
13,022.019d@007A_0224	naitāḥ praduṣyanti narāvagāḍhāḥ<BR>
13,022.019d@007A_0225	srotāṃsi nadyā vahate nipātaṃ<BR>
13,022.019d@007A_0226	nārī rajobhiḥ punar eti śaucam<BR>
13,022.019d@007A_0227	evaṃ nāryo na duṣyanti vyabhicāre 'pi bhartṛṇām<BR>
13,022.019d@007A_0228	māsi māsi bhavet tyāgas tataḥ śuddhā bhavanty uta<BR>
13,022.019d@007A_0228	mārkaṇḍeyaḥ<BR>
13,022.019d@007A_0229	kāni tīrthāni bhagavan nṛṇāṃ dehāśritāni vai<BR>
13,022.019d@007A_0230	tāni vai śaṃsa bhagavan yāthātathyena pṛcchataḥ<BR>
13,022.019d@007A_0231	sarvatīrtheṣu tīrthajña kiṃ tīrthaṃ paramaṃ nṛṇām<BR>
13,022.019d@007A_0232	yatropaspṛśya pūtātmā naro bhavati nityaśaḥ<BR>
13,022.019d@007A_0232	nāradaḥ<BR>
13,022.019d@007A_0233	devarṣipitṛtīrthāni brāhmaṃ madhye 'tha vaiṣṇavam<BR>
13,022.019d@007A_0234	nṛṇāṃ tīrthāni pañcāhuḥ pāṇau saṃnihitāni vai<BR>
13,022.019d@007A_0235	ādyatīrthaṃ tu tīrthānāṃ vaiṣṇavo bhāga ucyate<BR>
13,022.019d@007A_0236	yatropaspṛśya varṇānāṃ caturṇāṃ vardhate kulam<BR>
13,022.019d@007A_0237	mārkaṇḍeyaḥ<BR>
13,022.019d@007A_0237	pitṛdaivatakāryāṇi vardhante pretya ceha ca<BR>
13,022.019d@007A_0238	narāṇāṃ kāmavṛttānāṃ yā nāryo niravagrahāḥ<BR>
13,022.019d@007A_0239	yāsām abhigraho nāsti tā me kathaya nārada<BR>
13,022.019d@007A_0239	nāradaḥ<BR>
13,022.019d@007A_0240	vāgur veśyā naṭī gopī tāntukī tunnavāyikī<BR>
13,022.019d@007A_0241	mārkaṇḍeyaḥ<BR>
13,022.019d@007A_0241	nārī kirātī śabarī nartakī cānabhigrahā<BR>
13,022.019d@007A_0242	etāsu jātā nārīṣu sarvavarṇeṣu ye sutāḥ<BR>
13,022.019d@007A_0243	nāradaḥ<BR>
13,022.019d@007A_0243	teṣu ke bandhudāyādā bhavanti ṛṣisattama<BR>
13,022.019d@007A_0244	ya etāḥ parigṛhṇanti teṣām eva hi te sutāḥ<BR>
13,022.019d@007A_0245	sarvatra tu pravṛttāsu bījaṃ naśyati dehinām<BR>
13,022.019d@007A_0245	mārkaṇḍeyaḥ<BR>
13,022.019d@007A_0246	sarvastrīṣu pravṛttāś ca sādhuvedavivarjitāḥ<BR>
13,022.019d@007A_0247	mānavāḥ kāṇḍapṛṣṭhāś ca vedamantrabahiṣkṛtāḥ<BR>
13,022.019d@007A_0248	niyuktā havyakavyeṣu teṣāṃ dattaṃ kathaṃ bhavet<BR>
13,022.019d@007A_0248	nāradaḥ<BR>
13,022.019d@007A_0249	nārhanti havyakavyāni sāvitrīvarjitā dvijāḥ<BR>
13,022.019d@007A_0250	mārkaṇḍeyaḥ<BR>
13,022.019d@007A_0250	vrātyeṣv annapradānaṃ tad yathā śūdreṣu vai tathā<BR>
13,022.019d@007A_0251	dharmeṣv adhikṛtānāṃ tu narāṇāṃ muhyate manaḥ<BR>
13,022.019d@007A_0252	nāradaḥ<BR>
13,022.019d@007A_0252	kathaṃ nu vighno bhavati etad icchāmi veditum<BR>
13,022.019d@007A_0253	arthāś ca nāryaś ca samānam etac<BR>
13,022.019d@007A_0254	chreyāṃsi puṃsām iha mohayanti<BR>
13,022.019d@007A_0255	ratipramodāt pramadā haranti<BR>
13,022.019d@007A_0256	bhogair dhanaṃ cāpy upahanti dharmān<BR>
13,022.019d@007A_0257	havyaṃ kavyaṃ ca dharmātmā sarvaṃ tac chrotriyo 'rhati<BR>
13,022.019d@007A_0258	mārkaṇḍeyaḥ<BR>
13,022.019d@007A_0258	dattaṃ hi śrotriye sādhau jvalitāgnāv ivāhutiḥ<BR>
13,022.019d@007A_0259	śrotriyāṇāṃ kule jātā vedārthaviditātmanām<BR>
13,022.019d@007A_0260	nāradaḥ<BR>
13,022.019d@007A_0260	hitvā kasmāt trayīṃ vidyāṃ vārtāṃ vṛttim upāśritāḥ<BR>
13,022.019d@007A_0261	cāturvarṇyaṃ purā nyastaṃ suvidvatsu dvijātiṣu<BR>
13,022.019d@007A_0262	tasmād varṇaiḥ saṃvibhajyā vṛttiḥ saṃkaravarjitā<BR>
13,022.019d@007A_0263	ye cānye śrotriyāj jātāḥ saṃskṛtāḥ putragṛdhnubhiḥ<BR>
13,022.019d@007A_0264	mārkaṇḍeyaḥ<BR>
13,022.019d@007A_0264	pūrvanirvāṇanirvṛttāṃ jātāṃ vṛttim upāśritāḥ<BR>
13,022.019d@007A_0265	nāradaḥ<BR>
13,022.019d@007A_0265	asaṃskṛtāḥ śrotriyajāḥ saṃskṛtā jñāninaḥ katham<BR>
13,022.019d@007A_0266	asaṃskāro vaidikaś ca na mānyaḥ śrotriyātmajaḥ<BR>
13,022.019d@007A_0267	śuddhānvayaḥ śrotriyas tu sa vidvadbhiḥ samo 'nyathā<BR>
13,022.019d@007A_0268	anadhīyānaputrāś ca vedasaṃskāravarjitāḥ<BR>
13,022.019d@007A_0269	tasmāt te vedavijñāpi viprāḥ śrutinikāriṇaḥ<BR>
13,022.019d@007A_0270	brahmarāśau purā sṛṣṭā vedasaṃskārasaṃskṛtāḥ<BR>
13,022.019d@007A_0271	mārkaṇḍeyaḥ<BR>
13,022.019d@007A_0271	tasmāt teṣv eva te jātāḥ sādhavaḥ kuladhāriṇaḥ<BR>
13,022.019d@007A_0272	svayaṃ krītāsu preṣyāsu prasūyante tu ye narāḥ<BR>
13,022.019d@007A_0273	kasya nāryaḥ sutāś caiva bhavanti ṛṣisattama<BR>
13,022.019d@007A_0273	nāradaḥ<BR>
13,022.019d@007A_0274	svadāsyāṃ yo naro mohāt prasūyeta sa pāpakṛt<BR>
13,022.019d@007A_0275	ihāpi ninditaḥ pretya apatyaṃ preṣyatāṃ nayet<BR>
13,022.019d@007A_0276	sā tasya bhāryā putrā ye havyakavyapradās tu te<BR>
13,022.019d@007A_0277	tasyā ye bāndhavāḥ ke cid viṣaktāḥ preṣyatāṃ gatāḥ<BR>
13,022.019d@007A_0278	sarve tasyās tu saṃbandhān mucyante preṣyakarmasu<BR>
13,022.019d@007A_0279	etat te kathitaṃ sarvaṃ yad abhivyāhṛtaṃ tvayā<BR>
13,022.019d@007A_0280	mārkaṇḍeyaḥ<BR>
13,022.019d@007A_0280	atha vā saṃśayaḥ kaś cid bhūyaḥ saṃpraṣṭum arhasi<BR>
13,022.019d@007A_0281	amithyādarśano loke nāradaḥ sarvakovidaḥ<BR>
13,022.019d@007A_0282	bhīṣmaḥ<BR>
13,022.019d@007A_0282	pratyakṣadarśī lokānāṃ svayaṃbhūr iva sattamaḥ<BR>
13,022.019d@007A_0283	iti saṃbhāṣya ṛṣibhir mārkaṇḍeyo mahātapāḥ<BR>
13,022.019d@007A_0284	nāradaṃ cāpi satkṛtya tena caivābhisatkṛtaḥ<BR>
13,022.019d@007A_0285	āmantrayitvā ṛṣibhiḥ prayayāv āśramaṃ muniḥ<BR>
13,022.019d@007A_0286	ṛṣayaś cāpi tīrthānāṃ paricaryāṃ pracakramuḥ<BR>
13,022.019d@007A_0287	sukṣetrabījasaṃskāraviśuddho brahmacaryayā<BR>
13,022.019d@007A_0288	nityanaimittikāt snāto manaḥśuddhyā ca śudhyati<BR>
13,023.001	yudhiṣṭhira uvāca<BR>
13,023.001a	kim āhur bharataśreṣṭha pātraṃ viprāḥ sanātanam<BR>
13,023.001c	brāhmaṇaṃ liṅginaṃ caiva brāhmaṇaṃ vāpy aliṅginam<BR>
13,023.002	bhīṣma uvāca<BR>
13,023.002a	svavṛttim abhipannāya liṅgine vetarāya vā<BR>
13,023.002c	deyam āhur mahārāja ubhāv etau tapasvinau<BR>
13,023.003	yudhiṣṭhira uvāca<BR>
13,023.003a	śraddhayā parayā pūto yaḥ prayacched dvijātaye<BR>
13,023.003c	havyaṃ kavyaṃ tathā dānaṃ ko doṣaḥ syāt pitāmaha<BR>
13,023.003d*0204_00	bhīṣmaḥ<BR>
13,023.003d*0204_01	brāhmaṇāḥ pātrabhūtāś ca śuddhā naivaṃ pitṛṣv iha<BR>
13,023.004	bhīṣma uvāca<BR>
13,023.004a	śraddhāpūto naras tāta durdānto 'pi na saṃśayaḥ<BR>
13,023.004c	pūto bhavati sarvatra kiṃ punas tvaṃ mahīpate<BR>
13,023.005	yudhiṣṭhira uvāca<BR>
13,023.005a	na brāhmaṇaṃ parīkṣeta daiveṣu satataṃ naraḥ<BR>
13,023.005c	kavyapradāne tu budhāḥ parīkṣyaṃ brāhmaṇaṃ viduḥ<BR>
13,023.006	bhīṣma uvāca<BR>
13,023.006a	na brāhmaṇaḥ sādhayate havyaṃ daivāt prasidhyati<BR>
13,023.006c	devaprasādād ijyante yajamānā na saṃśayaḥ<BR>
13,023.007a	brāhmaṇā bharataśreṣṭha satataṃ brahmavādinaḥ<BR>
13,023.007c	mārkaṇḍeyaḥ purā prāha iha lokeṣu buddhimān<BR>
13,023.008	yudhiṣṭhira uvāca<BR>
13,023.008a	apūrvo 'py atha vā vidvān saṃbandhī vātha yo bhavet<BR>
13,023.008c	tapasvī yajñaśīlo vā kathaṃ pātraṃ bhavet tu saḥ<BR>
13,023.009	bhīṣma uvāca<BR>
13,023.009a	kulīnaḥ karmakṛd vaidyas tathā cāpy ānṛśaṃsyavān<BR>
13,023.009c	hrīmān ṛjuḥ satyavādī pātraṃ pūrve ca te trayaḥ<BR>
13,023.010a	tatredaṃ śṛṇu me pārtha caturṇāṃ tejasāṃ matam<BR>
13,023.010c	pṛthivyāḥ kāśyapasyāgner mārkaṇḍeyasya caiva hi<BR>
13,023.011	pṛthivy uvāca<BR>
13,023.011a	yathā mahārṇave kṣiptaḥ kṣipraṃ loṣṭo vinaśyati<BR>
13,023.011c	tathā duścaritaṃ sarvaṃ trayy āvṛttyā vinaśyati<BR>
13,023.012	kāśyapa uvāca<BR>
13,023.012a	sarve ca vedāḥ saha ṣaḍbhir aṅgaiḥ; sāṃkhyaṃ purāṇaṃ ca kule ca janma<BR>
13,023.012c	naitāni sarvāṇi gatir bhavanti; śīlavyapetasya narasya rājan<BR>
13,023.013	agnir uvāca<BR>
13,023.013a	adhīyānaḥ paṇḍitaṃ manyamāno; yo vidyayā hanti yaśaḥ pareṣām<BR>
13,023.013c	brahman sa tenācarate brahmahatyāṃ; lokās tasya hy antavanto bhavanti<BR>
13,023.014	mārkaṇḍeya uvāca<BR>
13,023.014a	aśvamedhasahasraṃ ca satyaṃ ca tulayā dhṛtam<BR>
13,023.014c	nābhijānāmi yady asya satyasyārdham avāpnuyāt<BR>
13,023.014d*0205_01	aśvamedhasahasrād dhi satyam eva viśiṣyate<BR>
13,023.015	bhīṣma uvāca<BR>
13,023.015a	ity uktvā te jagmur āśu catvāro 'mitatejasaḥ<BR>
13,023.015c	pṛthivī kāśyapo 'gniś ca prakṛṣṭāyuś ca bhārgavaḥ<BR>
13,023.016	yudhiṣṭhira uvāca<BR>
13,023.016a	yad idaṃ brāhmaṇā loke vratino bhuñjate haviḥ<BR>
13,023.016c	bhuktaṃ brāhmaṇakāmāya kathaṃ tat sukṛtaṃ bhavet<BR>
13,023.017	bhīṣma uvāca<BR>
13,023.017a	ādiṣṭino ye rājendra brāhmaṇā vedapāragāḥ<BR>
13,023.017c	bhuñjate brahmakāmāya vrataluptā bhavanti te<BR>
13,023.018	yudhiṣṭhira uvāca<BR>
13,023.018a	anekāntaṃ bahudvāraṃ dharmam āhur manīṣiṇaḥ<BR>
13,023.018c	kiṃ niścitaṃ bhavet tatra tan me brūhi pitāmaha<BR>
13,023.019	bhīṣma uvāca<BR>
13,023.019a	ahiṃsā satyam akrodha ānṛśaṃsyaṃ damas tathā<BR>
13,023.019c	ārjavaṃ caiva rājendra niścitaṃ dharmalakṣaṇam<BR>
13,023.020a	ye tu dharmaṃ praśaṃsantaś caranti pṛthivīm imām<BR>
13,023.020c	anācarantas tad dharmaṃ saṃkare niratāḥ prabho<BR>
13,023.021a	tebhyo ratnaṃ hiraṇyaṃ vā gām aśvān vā dadāti yaḥ<BR>
13,023.021c	daśa varṣāṇi viṣṭhāṃ sa bhuṅkte nirayam āśritaḥ<BR>
13,023.022a	medānāṃ pulkasānāṃ ca tathaivāntāvasāyinām<BR>
13,023.022c	kṛtaṃ karmākṛtaṃ cāpi rāgamohena jalpatām<BR>
13,023.023a	vaiśvadevaṃ ca ye mūḍhā viprāya brahmacāriṇe<BR>
13,023.023c	dadatīha na rājendra te lokān bhuñjate 'śubhān<BR>
13,023.024	yudhiṣṭhira uvāca<BR>
13,023.024a	kiṃ paraṃ brahmacaryasya kiṃ paraṃ dharmalakṣaṇam<BR>
13,023.024c	kiṃ ca śreṣṭhatamaṃ śaucaṃ tan me brūhi pitāmaha<BR>
13,023.025	bhīṣma uvāca<BR>
13,023.025a	brahmacaryaṃ paraṃ tāta madhumāṃsasya varjanam<BR>
13,023.025c	maryādāyāṃ sthito dharmaḥ śamaḥ śaucasya lakṣaṇam<BR>
13,023.026	yudhiṣṭhira uvāca<BR>
13,023.026a	kasmin kāle cared dharmaṃ kasmin kāle 'rtham ācaret<BR>
13,023.026c	kasmin kāle sukhī ca syāt tan me brūhi pitāmaha<BR>
13,023.027	bhīṣma uvāca<BR>
13,023.027a	kālyam arthaṃ niṣeveta tato dharmam anantaram<BR>
13,023.027c	paścāt kāmaṃ niṣeveta na ca gacchet prasaṅgitām<BR>
13,023.028a	brāhmaṇāṃś cābhimanyeta gurūṃś cāpy abhipūjayet<BR>
13,023.028c	sarvabhūtānulomaś ca mṛduśīlaḥ priyaṃvadaḥ<BR>
13,023.029a	adhikāre yad anṛtaṃ rājagāmi ca paiśunam<BR>
13,023.029c	guroś cālīkakaraṇaṃ samaṃ tad brahmahatyayā<BR>
13,023.030a	praharen na narendreṣu na gāṃ hanyāt tathaiva ca<BR>
13,023.030c	bhrūṇahatyāsamaṃ caitad ubhayaṃ yo niṣevate<BR>
13,023.031a	nāgniṃ parityajej jātu na ca vedān parityajet<BR>
13,023.031c	na ca brāhmaṇam ākrośet samaṃ tad brahmahatyayā<BR>
13,023.032	yudhiṣṭhira uvāca<BR>
13,023.032a	kīdṛśāḥ sādhavo viprāḥ kebhyo dattaṃ mahāphalam<BR>
13,023.032c	kīdṛśānāṃ ca bhoktavyaṃ tan me brūhi pitāmaha<BR>
13,023.033	bhīṣma uvāca<BR>
13,023.033a	akrodhanā dharmaparāḥ satyanityā dame ratāḥ<BR>
13,023.033c	tādṛśāḥ sādhavo viprās tebhyo dattaṃ mahāphalam<BR>
13,023.034a	amāninaḥ sarvasahā dṛṣṭārthā vijitendriyāḥ<BR>
13,023.034c	sarvabhūtahitā maitrās tebhyo dattaṃ mahāphalam<BR>
13,023.035a	alubdhāḥ śucayo vaidyā hrīmantaḥ satyavādinaḥ<BR>
13,023.035c	svakarmaniratā ye ca tebhyo dattaṃ mahāphalam<BR>
13,023.036a	sāṅgāṃś ca caturo vedān yo 'dhīyīta dvijarṣabhaḥ<BR>
13,023.036c	ṣaḍbhyo nivṛttaḥ karmabhyas taṃ pātram ṛṣayo viduḥ<BR>
13,023.037a	ye tv evaṃguṇajātīyās tebhyo dattaṃ mahāphalam<BR>
13,023.037c	sahasraguṇam āpnoti guṇārhāya pradāyakaḥ<BR>
13,023.038a	prajñāśrutābhyāṃ vṛttena śīlena ca samanvitaḥ<BR>
13,023.038c	tārayeta kulaṃ kṛtsnam eko 'pīha dvijarṣabhaḥ<BR>
13,023.039a	gām aśvaṃ vittam annaṃ vā tadvidhe pratipādayet<BR>
13,023.039c	dravyāṇi cānyāni tathā pretyabhāve na śocati<BR>
13,023.040a	tārayeta kulaṃ kṛtsnam eko 'pīha dvijottamaḥ<BR>
13,023.040c	kim aṅga punar ekaṃ vai tasmāt pātraṃ samācaret<BR>
13,023.040d*0206_01	tṛpte tṛptāḥ sarvadevāḥ pitaro munayo 'pi ca<BR>
13,023.041a	niśamya ca guṇopetaṃ brāhmaṇaṃ sādhusaṃmatam<BR>
13,023.041c	dūrād ānāyayet kṛtye sarvataś cābhipūjayet<BR>
13,024.001	yudhiṣṭhira uvāca<BR>
13,024.001a	śrāddhakāle ca daive ca dharme cāpi pitāmaha<BR>
13,024.001c	icchāmīha tvayākhyātaṃ vihitaṃ yat surarṣibhiḥ<BR>
13,024.002	bhīṣma uvāca<BR>
13,024.002a	daivaṃ pūrvāhṇike kuryād aparāhṇe tu paitṛkam<BR>
13,024.002c	maṅgalācārasaṃpannaḥ kṛtaśaucaḥ prayatnavān<BR>
13,024.003a	manuṣyāṇāṃ tu madhyāhne pradadyād upapattitaḥ<BR>
13,024.003c	kālahīnaṃ tu yad dānaṃ taṃ bhāgaṃ rakṣasāṃ viduḥ<BR>
13,024.004a	laṅghitaṃ cāvalīḍhaṃ ca kalipūrvaṃ ca yat kṛtam<BR>
13,024.004c	rajasvalābhir dṛṣṭaṃ ca taṃ bhāgaṃ rakṣasāṃ viduḥ<BR>
13,024.005a	avaghuṣṭaṃ ca yad bhuktam avratena ca bhārata<BR>
13,024.005c	parāmṛṣṭaṃ śunā caiva taṃ bhāgaṃ rakṣasāṃ viduḥ<BR>
13,024.006a	keśakīṭāvapatitaṃ kṣutaṃ śvabhir avekṣitam<BR>
13,024.006c	ruditaṃ cāvadhūtaṃ ca taṃ bhāgaṃ rakṣasāṃ viduḥ<BR>
13,024.007a	niroṃkāreṇa yad bhuktaṃ saśastreṇa ca bhārata<BR>
13,024.007c	durātmanā ca yad bhuktaṃ taṃ bhāgaṃ rakṣasāṃ viduḥ<BR>
13,024.008a	parocchiṣṭaṃ ca yad bhuktaṃ paribhuktaṃ ca yad bhavet<BR>
13,024.008c	daive pitrye ca satataṃ taṃ bhāgaṃ rakṣasāṃ viduḥ<BR>
13,024.009a	garhitaṃ ninditaṃ caiva pariviṣṭaṃ samanyunā<BR>
13,024.009c	daivaṃ vāpy atha vā paitryaṃ taṃ bhāgaṃ rakṣasāṃ viduḥ<BR>
13,024.010a	mantrahīnaṃ kriyāhīnaṃ yac chrāddhaṃ pariviṣyate<BR>
13,024.010c	tribhir varṇair naraśreṣṭha taṃ bhāgaṃ rakṣasāṃ viduḥ<BR>
13,024.011a	ājyāhutiṃ vinā caiva yat kiṃ cit pariviṣyate<BR>
13,024.011c	durācāraiś ca yad bhuktaṃ taṃ bhāgaṃ rakṣasāṃ viduḥ<BR>
13,024.012a	ye bhāgā rakṣasāṃ proktās ta uktā bharatarṣabha<BR>
13,024.012c	ata ūrdhvaṃ visargasya parīkṣāṃ brāhmaṇe śṛṇu<BR>
13,024.013a	yāvantaḥ patitā viprā jaḍonmattās tathaiva ca<BR>
13,024.013c	daive vāpy atha vā pitrye rājan nārhanti ketanam<BR>
13,024.014a	śvitrī kuṣṭhī ca klībaś ca tathā yakṣmahataś ca yaḥ<BR>
13,024.014c	apasmārī ca yaś cāndho rājan nārhanti satkṛtim<BR>
13,024.015a	cikitsakā devalakā vṛthāniyamadhāriṇaḥ<BR>
13,024.015c	somavikrayiṇaś caiva śrāddhe nārhanti ketanam<BR>
13,024.016a	gāyanā nartakāś caiva plavakā vādakās tathā<BR>
13,024.016c	kathakā yodhakāś caiva rājan nārhanti ketanam<BR>
13,024.017a	hotāro vṛṣalānāṃ ca vṛṣalādhyāpakās tathā<BR>
13,024.017c	tathā vṛṣalaśiṣyāś ca rājan nārhanti ketanam<BR>
13,024.018a	anuyoktā ca yo vipro anuyuktaś ca bhārata<BR>
13,024.018c	nārhatas tāv api śrāddhaṃ brahmavikrayiṇau hi tau<BR>
13,024.019a	agraṇīr yaḥ kṛtaḥ pūrvaṃ varṇāvaraparigrahaḥ<BR>
13,024.019c	brāhmaṇaḥ sarvavidyo 'pi rājan nārhati ketanam<BR>
13,024.020a	anagnayaś ca ye viprā mṛtaniryātakāś ca ye<BR>
13,024.020c	stenāś ca patitāś caiva rājan nārhanti ketanam<BR>
13,024.021a	aparijñātapūrvāś ca gaṇapūrvāś ca bhārata<BR>
13,024.021c	putrikāpūrvaputrāś ca śrāddhe nārhanti ketanam<BR>
13,024.022a	ṛṇakartā ca yo rājan yaś ca vārdhuṣiko dvijaḥ<BR>
13,024.022c	prāṇivikrayavṛttiś ca rājan nārhanti ketanam<BR>
13,024.023a	strīpūrvāḥ kāṇḍapṛṣṭhāś ca yāvanto bharatarṣabha<BR>
13,024.023c	ajapā brāhmaṇāś caiva śrāddhe nārhanti ketanam<BR>
13,024.024a	śrāddhe daive ca nirdiṣṭā brāhmaṇā bharatarṣabha<BR>
13,024.024c	dātuḥ pratigrahītuś ca śṛṇuṣvānugrahaṃ punaḥ<BR>
13,024.025a	cīrṇavratā guṇair yuktā bhaveyur ye 'pi karṣakāḥ<BR>
13,024.025c	sāvitrījñāḥ kriyāvantas te rājan ketanakṣamāḥ<BR>
13,024.026a	kṣātradharmiṇam apy ājau ketayet kulajaṃ dvijam<BR>
13,024.026c	na tv eva vaṇijaṃ tāta śrāddheṣu parikalpayet<BR>
13,024.027a	agnihotrī ca yo vipro grāmavāsī ca yo bhavet<BR>
13,024.027c	astenaś cātithijñaś ca sa rājan ketanakṣamaḥ<BR>
13,024.028a	sāvitrīṃ japate yas tu trikālaṃ bharatarṣabha<BR>
13,024.028b*0207_01	rājapreṣyo 'pi sāvitrīṃ japan nityaṃ samāhitaḥ<BR>
13,024.028c	bhikṣāvṛttiḥ kriyāvāṃś ca sa rājan ketanakṣamaḥ<BR>
13,024.028d*0208_01	mātā pātraṃ pitā pātraṃ pātraṃ kṣīṇāś ca bāndhavāḥ<BR>
13,024.028d*0208_02	dīnaḥ pātraṃ vratī pātraṃ pātraṃ vṛttair alaṃkṛtam<BR>
13,024.029a	uditāstamito yaś ca tathaivāstamitoditaḥ<BR>
13,024.029c	ahiṃsraś cālpadoṣaś ca sa rājan ketanakṣamaḥ<BR>
13,024.030a	akalkako hy atarkaś ca brāhmaṇo bharatarṣabha<BR>
13,024.030c	sasaṃjño bhaikṣyavṛttiś ca sa rājan ketanakṣamaḥ<BR>
13,024.031a	avratī kitavaḥ stenaḥ prāṇivikrayy atho vaṇik<BR>
13,024.031c	paścāc ca pītavān somaṃ sa rājan ketanakṣamaḥ<BR>
13,024.032a	arjayitvā dhanaṃ pūrvaṃ dāruṇaiḥ kṛṣikarmabhiḥ<BR>
13,024.032c	bhavet sarvātithiḥ paścāt sa rājan ketanakṣamaḥ<BR>
13,024.033a	brahmavikrayanirdiṣṭaṃ striyā yac cārjitaṃ dhanam<BR>
13,024.033c	adeyaṃ pitṛdevebhyo yac ca klaibyād upārjitam<BR>
13,024.034a	kriyamāṇe 'pavarge tu yo dvijo bharatarṣabha<BR>
13,024.034c	na vyāharati yad yuktaṃ tasyādharmo gavānṛtam<BR>
13,024.035a	śrāddhasya brāhmaṇaḥ kālaḥ prāptaṃ dadhi ghṛtaṃ tathā<BR>
13,024.035c	somakṣayaś ca māṃsaṃ ca yad āraṇyaṃ yudhiṣṭhira<BR>
13,024.035d*0209_01	muhūrtānāṃ trayaṃ pūrvam ahnaḥ prātar iti smṛtam<BR>
13,024.035d*0209_02	japadhyānādibhis tasmin vipraiḥ kāryaṃ śubhavratam<BR>
13,024.035d*0209_03	saṃgavākhyaṃ tribhāgaṃ tu madhyāhnas trimuhūrtakaḥ<BR>
13,024.035d*0209_04	laukikaṃ saṃgave 'rdhaṃ ca snānādi hy atha madhyame<BR>
13,024.035d*0209_05	caturtham aparāhṇaṃ tu trimuhūrtaṃ tu pitryakam<BR>
13,024.035d*0209_06	sāyāhnas trimuhūrtaṃ ca madhyamaṃ kavibhiḥ smṛtam<BR>
13,024.035d*0209_07	caturthe tv aparāhṇākhye śrāddhaṃ kuryāt sadā nṛpa<BR>
13,024.035d*0209_08	prāgudīcīmukhā viprā viśvedevāś ca dakṣiṇāḥ<BR>
13,024.035d*0209_09	śrāviteṣu sutṛpteṣu piṇḍaṃ dadyāt sadakṣiṇam<BR>
13,024.036a	śrāddhāpavarge viprasya svadhā vai svaditā bhavet<BR>
13,024.036c	kṣatriyasyāpy atho brūyāt prīyantāṃ pitaras tv iti<BR>
13,024.037a	apavarge tu vaiśyasya śrāddhakarmaṇi bhārata<BR>
13,024.037c	akṣayyam abhidhātavyaṃ svasti śūdrasya bhārata<BR>
13,024.038a	puṇyāhavācanaṃ daive brāhmaṇasya vidhīyate<BR>
13,024.038c	etad eva niroṃkāraṃ kṣatriyasya vidhīyate<BR>
13,024.038d*0210_01	gohiṃsāyāṃ caturbhāgaṃ pūrvaṃ viprādiketanaḥ<BR>
13,024.038d*0210_02	varṇāvareṣu bhuñjānaṃ kramāc chūdre caturguṇam<BR>
13,024.038d*0210_03	nānyatra brāhmaṇo brūyāt pūrvaṃ vipreṇa ketitaḥ<BR>
13,024.038d*0210_04	abhojane ca doṣaḥ syād varjayec chūdraketanam<BR>
13,024.038d*0210_05	śūdrānnarasapuṣṭāṅgo dvijo nordhvāṃ gatiṃ labhet<BR>
13,024.038d*0210_06	aśucir naiva cāśnīyān nāstiko mānavarjitaḥ<BR>
13,024.038d*0210_07	na pūrvaṃ laṅghayel lobhād ekavarṇo 'pi pārthiva<BR>
13,024.038d*0210_08	viprāḥ smṛtā bhūmidevā upakurvāṇavarjitāḥ<BR>
13,024.038e	vaiśyasya caiva vaktavyaṃ prīyantāṃ devatā iti<BR>
13,024.039a	karmaṇām ānupūrvīṃ ca vidhipūrvakṛtaṃ śṛṇu<BR>
13,024.039c	jātakarmādikān sarvāṃs triṣu varṇeṣu bhārata<BR>
13,024.039e	brahmakṣatre hi mantroktā vaiśyasya ca yudhiṣṭhira<BR>
13,024.040a	viprasya raśanā mauñjī maurvī rājanyagāminī<BR>
13,024.040c	bālvajīty eva vaiśyasya dharma eṣa yudhiṣṭhira<BR>
13,024.040d*0211_01	pālāśo dvijadaṇḍaḥ syād aśvatthaḥ kṣatriyasya tu<BR>
13,024.040d*0211_02	audumbaraś ca vaiśyasya dharma eṣa yudhiṣṭhira<BR>
13,024.041a	dātuḥ pratigrahītuś ca dharmādharmāv imau śṛṇu<BR>
13,024.041c	brāhmaṇasyānṛte 'dharmaḥ proktaḥ pātakasaṃjñitaḥ<BR>
13,024.041e	caturguṇaḥ kṣatriyasya vaiśyasyāṣṭaguṇaḥ smṛtaḥ<BR>
13,024.042a	nānyatra brāhmaṇo 'śnīyāt pūrvaṃ vipreṇa ketitaḥ<BR>
13,024.042c	yavīyān paśuhiṃsāyāṃ tulyadharmo bhavet sa hi<BR>
13,024.043a	atha rājanyavaiśyābhyāṃ yady aśnīyāt tu ketitaḥ<BR>
13,024.043c	yavīyān paśuhiṃsāyāṃ bhāgārdhaṃ samavāpnuyāt<BR>
13,024.044a	daivaṃ vāpy atha vā pitryaṃ yo 'śnīyād brāhmaṇādiṣu<BR>
13,024.044c	asnāto brāhmaṇo rājaṃs tasyādharmo gavānṛtam<BR>
13,024.045a	āśauco brāhmaṇo rājan yo 'śnīyād brāhmaṇādiṣu<BR>
13,024.045c	jñānapūrvam atho lobhāt tasyādharmo gavānṛtam<BR>
13,024.046a	annenānnaṃ ca yo lipset karmārthaṃ caiva bhārata<BR>
13,024.046c	āmantrayati rājendra tasyādharmo 'nṛtaṃ smṛtam<BR>
13,024.047a	avedavratacāritrās tribhir varṇair yudhiṣṭhira<BR>
13,024.047c	mantravat pariviṣyante teṣv adharmo gavānṛtam<BR>
13,024.048	yudhiṣṭhira uvāca<BR>
13,024.048a	pitryaṃ vāpy atha vā daivaṃ dīyate yat pitāmaha<BR>
13,024.048c	etad icchāmy ahaṃ śrotuṃ dattaṃ yeṣu mahāphalam<BR>
13,024.049	bhīṣma uvāca<BR>
13,024.049a	yeṣāṃ dārāḥ pratīkṣante suvṛṣṭim iva karṣakāḥ<BR>
13,024.049c	uccheṣapariśeṣaṃ hi tān bhojaya yudhiṣṭhira<BR>
13,024.050a	cāritraniyatā rājan ye kṛśāḥ kṛśavṛttayaḥ<BR>
13,024.050c	arthinaś copagacchanti teṣu dattaṃ mahāphalam<BR>
13,024.051a	tadbhaktās tadgṛhā rājaṃs taddhanās tadapāśrayāḥ<BR>
13,024.051c	arthinaś ca bhavanty arthe teṣu dattaṃ mahāphalam<BR>
13,024.052a	taskarebhyaḥ parebhyo vā ye bhayārtā yudhiṣṭhira<BR>
13,024.052c	arthino bhoktum icchanti teṣu dattaṃ mahāphalam<BR>
13,024.053a	akalkakasya viprasya bhaikṣotkarakṛtātmanaḥ<BR>
13,024.053c	baṭavo yasya bhikṣanti tebhyo dattaṃ mahāphalam<BR>
13,024.054a	hṛtasvā hṛtadārāś ca ye viprā deśasaṃplave<BR>
13,024.054c	arthārtham abhigacchanti tebhyo dattaṃ mahāphalam<BR>
13,024.055a	vratino niyamasthāś ca ye viprāḥ śrutasaṃmatāḥ<BR>
13,024.055c	tatsamāptyartham icchanti teṣu dattaṃ mahāphalam<BR>
13,024.056a	avyutkrāntāś ca dharmeṣu pāṣaṇḍasamayeṣu ca<BR>
13,024.056c	kṛśaprāṇāḥ kṛśadhanās teṣu dattaṃ mahāphalam<BR>
13,024.056d*0212_01	vratānāṃ pāraṇārthāya gurvarthe yajñadakṣiṇām<BR>
13,024.056d*0212_02	niveśārthaṃ ca vidvāṃsas teṣāṃ dattaṃ mahāphalam<BR>
13,024.056d*0212_03	pitroś ca rakṣaṇārthāya putradārārtham eva ca<BR>
13,024.056d*0212_04	mahāvyādhivimokṣārthaṃ teṣu dattaṃ mahāphalam<BR>
13,024.056d*0212_05	bālāḥ striyaś ca vāñchanti subhaktaṃ cāpy asādhanāḥ<BR>
13,024.056d*0212_06	svargam āyānti dattvaiṣāṃ nirayān nopayānti te<BR>
13,024.057a	kṛtasarvasvaharaṇā nirdoṣāḥ prabhaviṣṇubhiḥ<BR>
13,024.057c	spṛhayanti ca bhuktānnaṃ teṣu dattaṃ mahāphalam<BR>
13,024.058a	tapasvinas taponiṣṭhās teṣāṃ bhaikṣacarāś ca ye<BR>
13,024.058c	arthinaḥ kiṃ cid icchanti teṣu dattaṃ mahāphalam<BR>
13,024.059a	mahāphalavidhir dāne śrutas te bharatarṣabha<BR>
13,024.059c	nirayaṃ yena gacchanti svargaṃ caiva hi tac chṛṇu<BR>
13,024.060a	gurvarthaṃ vābhayārthaṃ vā varjayitvā yudhiṣṭhira<BR>
13,024.060c	ye 'nṛtaṃ kathayanti sma te vai nirayagāminaḥ<BR>
13,024.061a	paradārābhihartāraḥ paradārābhimarśinaḥ<BR>
13,024.061c	paradāraprayoktāras te vai nirayagāminaḥ<BR>
13,024.062a	ye parasvāpahartāraḥ parasvānāṃ ca nāśakāḥ<BR>
13,024.062c	sūcakāś ca pareṣāṃ ye te vai nirayagāminaḥ<BR>
13,024.063a	prapāṇāṃ ca sabhānāṃ ca saṃkramāṇāṃ ca bhārata<BR>
13,024.063c	agārāṇāṃ ca bhettāro narā nirayagāminaḥ<BR>
13,024.064a	anāthāṃ pramadāṃ bālāṃ vṛddhāṃ bhītāṃ tapasvinīm<BR>
13,024.064c	vañcayanti narā ye ca te vai nirayagāminaḥ<BR>
13,024.065a	vṛtticchedaṃ gṛhacchedaṃ dāracchedaṃ ca bhārata<BR>
13,024.065c	mitracchedaṃ tathāśāyās te vai nirayagāminaḥ<BR>
13,024.066a	sūcakāḥ saṃdhibhettāraḥ paravṛttyupajīvakāḥ<BR>
13,024.066c	akṛtajñāś ca mitrāṇāṃ te vai nirayagāminaḥ<BR>
13,024.067a	pāṣaṇḍā dūṣakāś caiva samayānāṃ ca dūṣakāḥ<BR>
13,024.067c	ye pratyavasitāś caiva te vai nirayagāminaḥ<BR>
13,024.067d*0213_01	viṣamavyavahārāś ca viṣamāś caiva vṛddhiṣu<BR>
13,024.067d*0213_02	lābheṣu viṣamāś caiva te vai nirayagāminaḥ<BR>
13,024.067d*0213_03	dyūtasaṃvyavahārāś ca niṣparīkṣāś ca mānavāḥ<BR>
13,024.067d*0213_04	prāṇihiṃsāpravṛttāś ca te vai nirayagāminaḥ<BR>
13,024.068a	kṛtāśaṃ kṛtanirveśaṃ kṛtabhaktaṃ kṛtaśramam<BR>
13,024.068c	bhedair ye vyapakarṣanti te vai nirayagāminaḥ<BR>
13,024.069a	paryaśnanti ca ye dārān agnibhṛtyātithīṃs tathā<BR>
13,024.069c	utsannapitṛdevejyās te vai nirayagāminaḥ<BR>
13,024.070a	vedavikrayiṇaś caiva vedānāṃ caiva dūṣakāḥ<BR>
13,024.070c	vedānāṃ lekhakāś caiva te vai nirayagāminaḥ<BR>
13,024.071a	cāturāśramyabāhyāś ca śrutibāhyāś ca ye narāḥ<BR>
13,024.071c	vikarmabhiś ca jīvanti te vai nirayagāminaḥ<BR>
13,024.072a	keśavikrayikā rājan viṣavikrayikāś ca ye<BR>
13,024.072c	kṣīravikrayikāś caiva te vai nirayagāminaḥ<BR>
13,024.073a	brāhmaṇānāṃ gavāṃ caiva kanyānāṃ ca yudhiṣṭhira<BR>
13,024.073c	ye 'ntaraṃ yānti kāryeṣu te vai nirayagāminaḥ<BR>
13,024.074a	śastravikrayakāś caiva kartāraś ca yudhiṣṭhira<BR>
13,024.074c	śalyānāṃ dhanuṣāṃ caiva te vai nirayagāminaḥ<BR>
13,024.075a	śalyair vā śaṅkubhir vāpi śvabhrair vā bharatarṣabha<BR>
13,024.075c	ye mārgam anurundhanti te vai nirayagāminaḥ<BR>
13,024.076a	upādhyāyāṃś ca bhṛtyāṃś ca bhaktāṃś ca bharatarṣabha<BR>
13,024.076c	ye tyajanty asamarthāṃs tāṃs te vai nirayagāminaḥ<BR>
13,024.077a	aprāptadamakāś caiva nāsānāṃ vedhakās tathā<BR>
13,024.077c	bandhakāś ca paśūnāṃ ye te vai nirayagāminaḥ<BR>
13,024.078a	agoptāraś chaladravyā baliṣaḍbhāgatatparāḥ<BR>
13,024.078c	samarthāś cāpy adātāras te vai nirayagāminaḥ<BR>
13,024.078d*0214_01	saṃśrutya cāpradātāro daridrāṇāṃ vinindakāḥ<BR>
13,024.078d*0214_02	śrotriyāṇāṃ vinītānāṃ daridrāṇāṃ vinindakāḥ<BR>
13,024.078d*0214_03	kṣamiṇāṃ nindakāś caiva te vai nirayagāminaḥ<BR>
13,024.079a	kṣāntān dāntāṃs tathā prājñān dīrghakālaṃ sahoṣitān<BR>
13,024.079c	tyajanti kṛtakṛtyā ye te vai nirayagāminaḥ<BR>
13,024.080a	bālānām atha vṛddhānāṃ dāsānāṃ caiva ye narāḥ<BR>
13,024.080c	adattvā bhakṣayanty agre te vai nirayagāminaḥ<BR>
13,024.081a	ete pūrvarṣibhir dṛṣṭāḥ proktā nirayagāminaḥ<BR>
13,024.081c	bhāginaḥ svargalokasya vakṣyāmi bharatarṣabha<BR>
13,024.082a	sarveṣv eva tu kāryeṣu daivapūrveṣu bhārata<BR>
13,024.082c	hanti putrān paśūn kṛtsnān brāhmaṇātikramaḥ kṛtaḥ<BR>
13,024.083a	dānena tapasā caiva satyena ca yudhiṣṭhira<BR>
13,024.083c	ye dharmam anuvartante te narāḥ svargagāminaḥ<BR>
13,024.084a	śuśrūṣābhis tapobhiś ca śrutam ādāya bhārata<BR>
13,024.084c	ye pratigrahaniḥsnehās te narāḥ svargagāminaḥ<BR>
13,024.085a	bhayāt pāpāt tathābādhād dāridryād vyādhidharṣaṇāt<BR>
13,024.085c	yatkṛte pratimucyante te narāḥ svargagāminaḥ<BR>
13,024.086a	kṣamāvantaś ca dhīrāś ca dharmakāryeṣu cotthitāḥ<BR>
13,024.086c	maṅgalācārayuktāś ca te narāḥ svargagāminaḥ<BR>
13,024.087a	nivṛttā madhumāṃsebhyaḥ paradārebhya eva ca<BR>
13,024.087c	nivṛttāś caiva madyebhyas te narāḥ svargagāminaḥ<BR>
13,024.088a	āśramāṇāṃ ca kartāraḥ kulānāṃ caiva bhārata<BR>
13,024.088c	deśānāṃ nagarāṇāṃ ca te narāḥ svargagāminaḥ<BR>
13,024.089a	vastrābharaṇadātāro bhakṣapānānnadās tathā<BR>
13,024.089c	kuṭumbānāṃ ca dātāras te narāḥ svargagāminaḥ<BR>
13,024.090a	sarvahiṃsānivṛttāś ca narāḥ sarvasahāś ca ye<BR>
13,024.090c	sarvasyāśrayabhūtāś ca te narāḥ svargagāminaḥ<BR>
13,024.091a	mātaraṃ pitaraṃ caiva śuśrūṣanti jitendriyāḥ<BR>
13,024.091c	bhrātṝṇāṃ caiva sasnehās te narāḥ svargagāminaḥ<BR>
13,024.092a	āḍhyāś ca balavantaś ca yauvanasthāś ca bhārata<BR>
13,024.092c	ye vai jitendriyā dhīrās te narāḥ svargagāminaḥ<BR>
13,024.093a	aparāddheṣu sasnehā mṛdavo mitravatsalāḥ<BR>
13,024.093c	ārādhanasukhāś cāpi te narāḥ svargagāminaḥ<BR>
13,024.094a	sahasrapariveṣṭāras tathaiva ca sahasradāḥ<BR>
13,024.094c	trātāraś ca sahasrāṇāṃ puruṣāḥ svargagāminaḥ<BR>
13,024.095a	suvarṇasya ca dātāro gavāṃ ca bharatarṣabha<BR>
13,024.095c	yānānāṃ vāhanānāṃ ca te narāḥ svargagāminaḥ<BR>
13,024.096a	vaivāhikānāṃ kanyānāṃ preṣyāṇāṃ ca yudhiṣṭhira<BR>
13,024.096c	dātāro vāsasāṃ caiva te narāḥ svargagāminaḥ<BR>
13,024.097a	vihārāvasathodyānakūpārāmasabhāpradāḥ<BR>
13,024.097c	vaprāṇāṃ caiva kartāras te narāḥ svargagāminaḥ<BR>
13,024.097d*0215_01	bhakṣyapānānnadātāras tathā pādukadā narāḥ<BR>
13,024.097d*0215_02	ye vai svaśaktitaḥ kuryus te vai nirayaśatravaḥ<BR>
13,024.098a	niveśanānāṃ kṣetrāṇāṃ vasatīnāṃ ca bhārata<BR>
13,024.098c	dātāraḥ prārthitānāṃ ca te narāḥ svargagāminaḥ<BR>
13,024.099a	rasānām atha bījānāṃ dhānyānāṃ ca yudhiṣṭhira<BR>
13,024.099c	svayam utpādya dātāraḥ puruṣāḥ svargagāminaḥ<BR>
13,024.100a	yasmin kasmin kule jātā bahuputrāḥ śatāyuṣaḥ<BR>
13,024.100c	sānukrośā jitakrodhāḥ puruṣāḥ svargagāminaḥ<BR>
13,024.100d*0216_01	gaṅgāditīrthaniratāḥ pitṛtīrthakarāś ca ye<BR>
13,024.100d*0216_02	iṣṭāpūrtaratā ye ca te narāḥ svargagāminaḥ<BR>
13,024.101a	etad uktam amutrārthaṃ daivaṃ pitryaṃ ca bhārata<BR>
13,024.101c	dharmādharmau ca dānasya yathā pūrvarṣibhiḥ kṛtau<BR>
13,025.001	yudhiṣṭhira uvāca<BR>
13,025.001a	idaṃ me tattvato rājan vaktum arhasi bhārata<BR>
13,025.001c	ahiṃsayitvā keneha brahmahatyā vidhīyate<BR>
13,025.002	bhīṣma uvāca<BR>
13,025.002a	vyāsam āmantrya rājendra purā yat pṛṣṭavān aham<BR>
13,025.002c	tat te 'haṃ saṃpravakṣyāmi tad ihaikamanāḥ śṛṇu<BR>
13,025.003a	caturthas tvaṃ vasiṣṭhasya tattvam ākhyāhi me mune<BR>
13,025.003c	ahiṃsayitvā keneha brahmahatyā vidhīyate<BR>
13,025.004a	iti pṛṣṭo mahārāja parāśaraśarīrajaḥ<BR>
13,025.004c	abravīn nipuṇo dharme niḥsaṃśayam anuttamam<BR>
13,025.005a	brāhmaṇaṃ svayam āhūya bhikṣārthe kṛśavṛttinam<BR>
13,025.005c	brūyān nāstīti yaḥ paścāt taṃ vidyād brahmaghātinam<BR>
13,025.006a	madhyasthasyeha viprasya yo 'nūcānasya bhārata<BR>
13,025.006c	vṛttiṃ harati durbuddhis taṃ vidyād brahmaghātinam<BR>
13,025.007a	gokulasya tṛṣārtasya jalārthe vasudhādhipa<BR>
13,025.007c	utpādayati yo vighnaṃ taṃ vidyād brahmaghātinam<BR>
13,025.008a	yaḥ pravṛttāṃ śrutiṃ samyak śāstraṃ vā munibhiḥ kṛtam<BR>
13,025.008b*0217_01	jātito brāhmaṇānāṃ hi mahāparibhavāt tathā<BR>
13,025.008b*0217_02	tadvṛtticchedanaṃ caiva taddāraparibhāvanāt<BR>
13,025.008c	dūṣayaty anabhijñāya taṃ vidyād brahmaghātinam<BR>
13,025.009a	ātmajāṃ rūpasaṃpannāṃ mahatīṃ sadṛśe vare<BR>
13,025.009c	na prayacchati yaḥ kanyāṃ taṃ vidyād brahmaghātinam<BR>
13,025.010a	adharmanirato mūḍho mithyā yo vai dvijātiṣu<BR>
13,025.010b*0218_01	brāhmaṇena ca tat kuryāt taṃ vidyād brahmaghātakam<BR>
13,025.010b*0218_02	sādhvācāreṣu vipreṣu sāsūyo nikṛtiḥ śaṭhaḥ<BR>
13,025.010c	dadyān marmātigaṃ śokaṃ taṃ vidyād brahmaghātinam<BR>
13,025.011a	cakṣuṣā viprahīnasya paṅgulasya jaḍasya vā<BR>
13,025.011c	hareta yo vai sarvasvaṃ taṃ vidyād brahmaghātinam<BR>
13,025.012a	āśrame vā vane vā yo grāme vā yadi vā pure<BR>
13,025.012c	agniṃ samutsṛjen mohāt taṃ vidyād brahmaghātinam<BR>
13,026.001	yudhiṣṭhira uvāca<BR>
13,026.001a	tīrthānāṃ darśanaṃ śreyaḥ snānaṃ ca bharatarṣabha<BR>
13,026.001c	śravaṇaṃ ca mahāprājña śrotum icchāmi tattvataḥ<BR>
13,026.002a	pṛthivyāṃ yāni tīrthāni puṇyāni bharatarṣabha<BR>
13,026.002c	vaktum arhasi me tāni śrotāsmi niyataḥ prabho<BR>
13,026.003	bhīṣma uvāca<BR>
13,026.003a	imam aṅgirasā proktaṃ tīrthavaṃśaṃ mahādyute<BR>
13,026.003c	śrotum arhasi bhadraṃ te prāpsyase dharmam uttamam<BR>
13,026.004a	tapovanagataṃ vipram abhigamya mahāmunim<BR>
13,026.004c	papracchāṅgirasaṃ vīra gautamaḥ saṃśitavrataḥ<BR>
13,026.005a	asti me bhagavan kaś cit tīrthebhyo dharmasaṃśayaḥ<BR>
13,026.005c	tat sarvaṃ śrotum icchāmi tan me śaṃsa mahāmune<BR>
13,026.006a	upaspṛśya phalaṃ kiṃ syāt teṣu tīrtheṣu vai mune<BR>
13,026.006c	pretyabhāve mahāprājña tad yathāsti tathā vada<BR>
13,026.007	aṅgirā uvāca<BR>
13,026.007a	saptāhaṃ candrabhāgāṃ vai vitastām ūrmimālinīm<BR>
13,026.007c	vigāhya vai nirāhāro nirmamo munivad bhavet<BR>
13,026.008a	kāśmīramaṇḍale nadyo yāḥ patanti mahānadam<BR>
13,026.008c	tā nadīḥ sindhum āsādya śīlavān svargam āpnuyāt<BR>
13,026.008d*0219_01	sindhum āsādya vimalāṃ vigāhya svargam āpnuyāt<BR>
13,026.009a	puṣkaraṃ ca prabhāsaṃ ca naimiṣaṃ sāgarodakam<BR>
13,026.009c	devikām indramārgaṃ ca svarṇabinduṃ vigāhya ca<BR>
13,026.009e	vibodhyate vimānasthaḥ so 'psarobhir abhiṣṭutaḥ<BR>
13,026.010a	hiraṇyabinduṃ vikṣobhya prayataś cābhivādya tam<BR>
13,026.010c	kuśeśayaṃ ca devatvaṃ pūyate tasya kilbiṣam<BR>
13,026.011a	indratoyāṃ samāsādya gandhamādanasaṃnidhau<BR>
13,026.011c	karatoyāṃ kuraṅgeṣu trirātropoṣito naraḥ<BR>
13,026.011e	aśvamedham avāpnoti vigāhya niyataḥ śuciḥ<BR>
13,026.012a	gaṅgādvāre kuśāvarte bilvake nemiparvate<BR>
13,026.012c	tathā kanakhale snātvā dhūtapāpmā divaṃ vrajet<BR>
13,026.013a	apāṃ hrada upaspṛśya vājapeyaphalaṃ labhet<BR>
13,026.013c	brahmacārī jitakrodhaḥ satyasaṃdhas tv ahiṃsakaḥ<BR>
13,026.014a	yatra bhāgīrathī gaṅgā bhajate diśam uttarām<BR>
13,026.014c	maheśvarasya niṣṭhāne yo naras tv abhiṣicyate<BR>
13,026.014e	ekamāsaṃ nirāhāraḥ svayaṃ paśyati devatāḥ<BR>
13,026.015a	saptagaṅge trigaṅge ca indramārge ca tarpayan<BR>
13,026.015c	sudhāṃ vai labhate bhoktuṃ yo naro jāyate punaḥ<BR>
13,026.016a	mahāśrama upaspṛśya yo 'gnihotraparaḥ śuciḥ<BR>
13,026.016c	ekamāsaṃ nirāhāraḥ siddhiṃ māsena sa vrajet<BR>
13,026.017a	mahāhrada upaspṛśya bhṛgutuṅge tv alolupaḥ<BR>
13,026.017c	trirātropoṣito bhūtvā mucyate brahmahatyayā<BR>
13,026.018a	kanyākūpa upaspṛśya balākāyāṃ kṛtodakaḥ<BR>
13,026.018c	deveṣu kīrtiṃ labhate yaśasā ca virājate<BR>
13,026.019a	deśakāla upaspṛśya tathā sundarikāhrade<BR>
13,026.019c	aśvibhyāṃ rūpavarcasyaṃ pretya vai labhate naraḥ<BR>
13,026.020a	mahāgaṅgām upaspṛśya kṛttikāṅgārake tathā<BR>
13,026.020c	pakṣam ekaṃ nirāhāraḥ svargam āpnoti nirmalaḥ<BR>
13,026.021a	vaimānika upaspṛśya kiṅkiṇīkāśrame tathā<BR>
13,026.021c	nivāse 'psarasāṃ divye kāmacārī mahīyate<BR>
13,026.022a	kālikāśramam āsādya vipāśāyāṃ kṛtodakaḥ<BR>
13,026.022c	brahmacārī jitakrodhas trirātrān mucyate bhavāt<BR>
13,026.023a	āśrame kṛttikānāṃ tu snātvā yas tarpayet pitṝn<BR>
13,026.023c	toṣayitvā mahādevaṃ nirmalaḥ svargam āpnuyāt<BR>
13,026.024a	mahāpura upaspṛśya trirātropoṣito naraḥ<BR>
13,026.024c	trasānāṃ sthāvarāṇāṃ ca dvipadānāṃ bhayaṃ tyajet<BR>
13,026.024d*0220_01	na kva cid bhayam āpnoti sarvatra labhate śubham<BR>
13,026.025a	devadāruvane snātvā dhūtapāpmā kṛtodakaḥ<BR>
13,026.025c	devalokam avāpnoti saptarātroṣitaḥ śuciḥ<BR>
13,026.026a	kauśante ca kuśastambe droṇaśarmapade tathā<BR>
13,026.026c	āpaḥprapatane snātaḥ sevyate so 'psarogaṇaiḥ<BR>
13,026.027a	citrakūṭe janasthāne tathā mandākinījale<BR>
13,026.027c	vigāhya vai nirāhāro rājalakṣmīṃ nigacchati<BR>
13,026.028a	śyāmāyās tv āśramaṃ gatvā uṣya caivābhiṣicya ca<BR>
13,026.028c	trīṃs trirātrān sa saṃdhāya gandharvanagare vaset<BR>
13,026.029a	ramaṇyāṃ ca upaspṛśya tathā vai gandhatārike<BR>
13,026.029c	ekamāsaṃ nirāhāras tv antardhānaphalaṃ labhet<BR>
13,026.030a	kauśikīdvāram āsādya vāyubhakṣas tv alolupaḥ<BR>
13,026.030c	ekaviṃśatirātreṇa svargam ārohate naraḥ<BR>
13,026.031a	mataṅgavāpyāṃ yaḥ snāyād ekarātreṇa sidhyati<BR>
13,026.031c	vigāhati hy anālambam andhakaṃ vai sanātanam<BR>
13,026.032a	naimiṣe svargatīrthe ca upaspṛśya jitendriyaḥ<BR>
13,026.032c	phalaṃ puruṣamedhasya labhen māsaṃ kṛtodakaḥ<BR>
13,026.033a	gaṅgāhrada upaspṛśya tathā caivotpalāvane<BR>
13,026.033c	aśvamedham avāpnoti tatra māsaṃ kṛtodakaḥ<BR>
13,026.034a	gaṅgāyamunayos tīrthe tathā kālaṃjare girau<BR>
13,026.034c	ṣaṣṭihrada upaspṛśya dānaṃ nānyad viśiṣyate<BR>
13,026.035a	daśa tīrthasahasrāṇi tisraḥ koṭyas tathāparāḥ<BR>
13,026.035c	samāgacchanti māghyāṃ tu prayāge bharatarṣabha<BR>
13,026.036a	māghamāsaṃ prayāge tu niyataḥ saṃśitavrataḥ<BR>
13,026.036c	snātvā tu bharataśreṣṭha nirmalaḥ svargam āpnuyāt<BR>
13,026.037a	marudgaṇa upaspṛśya pitṝṇām āśrame śuciḥ<BR>
13,026.037c	vaivasvatasya tīrthe ca tīrthabhūto bhaven naraḥ<BR>
13,026.038a	tathā brahmaśiro gatvā bhāgīrathyāṃ kṛtodakaḥ<BR>
13,026.038c	ekamāsaṃ nirāhāraḥ somalokam avāpnuyāt<BR>
13,026.039a	kapotake naraḥ snātvā aṣṭāvakre kṛtodakaḥ<BR>
13,026.039c	dvādaśāhaṃ nirāhāro naramedhaphalaṃ labhet<BR>
13,026.040a	muñjapṛṣṭhaṃ gayāṃ caiva nirṛtiṃ devaparvatam<BR>
13,026.040c	tṛtīyāṃ krauñcapādīṃ ca brahmahatyā viśudhyati<BR>
13,026.040d*0221_01	tṛtīyaṃ parvataṃ krauñcaṃ śudhyate brahmahatyayā<BR>
13,026.041a	kalaśyāṃ vāpy upaspṛśya vedyāṃ ca bahuśojalām<BR>
13,026.041b*0222_01	ekamāsaṃ nirāhāro vājimedhaphalaṃ labhet<BR>
13,026.041c	agneḥ pure naraḥ snātvā viśālāyāṃ kṛtodakaḥ<BR>
13,026.041c*0223_01	agnikanyāpure vaset<BR>
13,026.041c*0223_02	karavīrapure snātvā<BR>
13,026.041e	devahrada upaspṛśya brahmabhūto virājate<BR>
13,026.042a	purāpavartanaṃ nandāṃ mahānandāṃ ca sevya vai<BR>
13,026.042c	nandane sevyate dāntas tv apsarobhir ahiṃsakaḥ<BR>
13,026.043a	urvaśīkṛttikāyoge gatvā yaḥ susamāhitaḥ<BR>
13,026.043c	lauhitye vidhivat snātvā puṇḍarīkaphalaṃ labhet<BR>
13,026.044a	rāmahrada upaspṛśya viśālāyāṃ kṛtodakaḥ<BR>
13,026.044c	dvādaśāhaṃ nirāhāraḥ kalmaṣād vipramucyate<BR>
13,026.045a	mahāhrada upaspṛśya śuddhena manasā naraḥ<BR>
13,026.045c	ekamāsaṃ nirāhāro jamadagnigatiṃ labhet<BR>
13,026.046a	vindhye saṃtāpya cātmānaṃ satyasaṃdhas tv ahiṃsakaḥ<BR>
13,026.046c	ṣaṇmāsaṃ padam āsthāya māsenaikena śudhyati<BR>
13,026.047a	narmadāyām upaspṛśya tathā sūrpārakodake<BR>
13,026.047c	ekapakṣaṃ nirāhāro rājaputro vidhīyate<BR>
13,026.048a	jambūmārge tribhir māsaiḥ saṃyataḥ susamāhitaḥ<BR>
13,026.048c	ahorātreṇa caikena siddhiṃ samadhigacchati<BR>
13,026.049a	kokāmukhe vigāhyāpo gatvā caṇḍālikāśramam<BR>
13,026.049c	śākabhakṣaś cīravāsāḥ kumārīr vindate daśa<BR>
13,026.050a	vaivasvatasya sadanaṃ na sa gacchet kadā cana<BR>
13,026.050c	yasya kanyāhrade vāso devalokaṃ sa gacchati<BR>
13,026.051a	prabhāse tv ekarātreṇa amāvāsyāṃ samāhitaḥ<BR>
13,026.051c	sidhyate 'tra mahābāho yo naro jāyate punaḥ<BR>
13,026.051d*0224_01	divaṃ vrajen mahābāho sarvapāpaiḥ pramucyate<BR>
13,026.052a	ujjānaka upaspṛśya ārṣṭiṣeṇasya cāśrame<BR>
13,026.052c	piṅgāyāś cāśrame snātvā sarvapāpaiḥ pramucyate<BR>
13,026.053a	kulyāyāṃ samupaspṛśya japtvā caivāghamarṣaṇam<BR>
13,026.053c	aśvamedham avāpnoti trirātropoṣitaḥ śuciḥ<BR>
13,026.054a	piṇḍāraka upaspṛśya ekarātroṣito naraḥ<BR>
13,026.054c	agniṣṭomam avāpnoti prabhātāṃ śarvarīṃ śuciḥ<BR>
13,026.055a	tathā brahmasaro gatvā dharmāraṇyopaśobhitam<BR>
13,026.055c	puṇḍarīkam avāpnoti prabhātāṃ śarvarīṃ śuciḥ<BR>
13,026.056a	maināke parvate snātvā tathā saṃdhyām upāsya ca<BR>
13,026.056c	kāmaṃ jitvā ca vai māsaṃ sarvamedhaphalaṃ labhet<BR>
13,026.056d*0225_01	kālodakaṃ nandikuṇḍaṃ tathaivottaramānasam<BR>
13,026.056d*0225_02	abhyetya yojanaśatād bhrūṇahā vipramucyate<BR>
13,026.056d*0225_03	nandīśvarasya mūrtiṃ tu dṛṣṭvā mucyeta kilbiṣaiḥ<BR>
13,026.056d*0225_04	svargamārge naraḥ snātvā svargalokaṃ sa gacchati<BR>
13,026.057a	vikhyāto himavān puṇyaḥ śaṃkaraśvaśuro giriḥ<BR>
13,026.057c	ākaraḥ sarvaratnānāṃ siddhacāraṇasevitaḥ<BR>
13,026.057d*0226_01	darśanād gamanāt pūto bhaved anaśanād api<BR>
13,026.058a	śarīram utsṛjet tatra vidhipūrvam anāśake<BR>
13,026.058c	adhruvaṃ jīvitaṃ jñātvā yo vai vedāntago dvijaḥ<BR>
13,026.059a	abhyarcya devatās tatra namaskṛtya munīṃs tathā<BR>
13,026.059c	tataḥ siddho divaṃ gacched brahmalokaṃ sanātanam<BR>
13,026.060a	kāmaṃ krodhaṃ ca lobhaṃ ca yo jitvā tīrtham āvaset<BR>
13,026.060c	na tena kiṃ cin na prāptaṃ tīrthābhigamanād bhavet<BR>
13,026.061a	yāny agamyāni tīrthāni durgāṇi viṣamāṇi ca<BR>
13,026.061c	manasā tāni gamyāni sarvatīrthasamāsataḥ<BR>
13,026.062a	idaṃ medhyam idaṃ dhanyam idaṃ svargyam idaṃ sukham<BR>
13,026.062c	idaṃ rahasyaṃ devānām āplāvyānāṃ ca pāvanam<BR>
13,026.063a	idaṃ dadyād dvijātīnāṃ sādhūnām ātmajasya vā<BR>
13,026.063c	suhṛdāṃ ca japet karṇe śiṣyasyānugatasya vā<BR>
13,026.064a	dattavān gautamasyedam aṅgirā vai mahātapāḥ<BR>
13,026.064c	gurubhiḥ samanujñātaḥ kāśyapena ca dhīmatā<BR>
13,026.065a	maharṣīṇām idaṃ japyaṃ pāvanānāṃ tathottamam<BR>
13,026.065c	japaṃś cābhyutthitaḥ śaśvan nirmalaḥ svargam āpnuyāt<BR>
13,026.066a	idaṃ yaś cāpi śṛṇuyād rahasyaṃ tv aṅgiromatam<BR>
13,026.066c	uttame ca kule janma labhej jātiṃ ca saṃsmaret<BR>
13,027.001	vaiśaṃpāyana uvāca<BR>
13,027.001a	bṛhaspatisamaṃ buddhyā kṣamayā brahmaṇaḥ samam<BR>
13,027.001c	parākrame śakrasamam ādityasamatejasam<BR>
13,027.002a	gāṅgeyam arjunenājau nihataṃ bhūrivarcasam<BR>
13,027.002c	bhrātṛbhiḥ sahito 'nyaiś ca paryupāste yudhiṣṭhiraḥ<BR>
13,027.003a	śayānaṃ vīraśayane kālākāṅkṣiṇam acyutam<BR>
13,027.003c	ājagmur bharataśreṣṭhaṃ draṣṭukāmā maharṣayaḥ<BR>
13,027.004a	atrir vasiṣṭho 'tha bhṛguḥ pulastyaḥ pulahaḥ kratuḥ<BR>
13,027.004c	aṅgirā gautamo 'gastyaḥ sumatiḥ svāyur ātmavān<BR>
13,027.005a	viśvāmitraḥ sthūlaśirāḥ saṃvartaḥ pramatir damaḥ<BR>
13,027.005c	uśanā bṛhaspatir vyāsaś cyavanaḥ kāśyapo dhruvaḥ<BR>
13,027.006a	durvāsā jamadagniś ca mārkaṇḍeyo 'tha gālavaḥ<BR>
13,027.006c	bharadvājaś ca raibhyaś ca yavakrītas tritas tathā<BR>
13,027.007a	sthūlākṣaḥ śakalākṣaś ca kaṇvo medhātithiḥ kṛśaḥ<BR>
13,027.007c	nāradaḥ parvataś caiva sudhanvāthaikato dvitaḥ<BR>
13,027.008a	nitaṃbhūr bhuvano dhaumyaḥ śatānando 'kṛtavraṇaḥ<BR>
13,027.008c	jāmadagnyas tathā rāmaḥ kāmyaś cety evamādayaḥ<BR>
13,027.008e	samāgatā mahātmāno bhīṣmaṃ draṣṭuṃ maharṣayaḥ<BR>
13,027.009a	teṣāṃ mahātmanāṃ pūjām āgatānāṃ yudhiṣṭhiraḥ<BR>
13,027.009c	bhrātṛbhiḥ sahitaś cakre yathāvad anupūrvaśaḥ<BR>
13,027.010a	te pūjitāḥ sukhāsīnāḥ kathāś cakrur maharṣayaḥ<BR>
13,027.010c	bhīṣmāśritāḥ sumadhurāḥ sarvendriyamanoharāḥ<BR>
13,027.011a	bhīṣmas teṣāṃ kathāḥ śrutvā ṛṣīṇāṃ bhāvitātmanām<BR>
13,027.011c	mene divistham ātmānaṃ tuṣṭyā paramayā yutaḥ<BR>
13,027.012a	tatas te bhīṣmam āmantrya pāṇḍavāṃś ca maharṣayaḥ<BR>
13,027.012c	antardhānaṃ gatāḥ sarve sarveṣām eva paśyatām<BR>
13,027.013a	tān ṛṣīn sumahābhāgān antardhānagatān api<BR>
13,027.013c	pāṇḍavās tuṣṭuvuḥ sarve praṇemuś ca muhur muhuḥ<BR>
13,027.014a	prasannamanasaḥ sarve gāṅgeyaṃ kurusattamāḥ<BR>
13,027.014c	upatasthur yathodyantam ādityaṃ mantrakovidāḥ<BR>
13,027.015a	prabhāvāt tapasas teṣām ṛṣīṇāṃ vīkṣya pāṇḍavāḥ<BR>
13,027.015c	prakāśanto diśaḥ sarvā vismayaṃ paramaṃ yayuḥ<BR>
13,027.016a	mahābhāgyaṃ paraṃ teṣām ṛṣīṇām anucintya te<BR>
13,027.016c	pāṇḍavāḥ saha bhīṣmeṇa kathāś cakrus tadāśrayāḥ<BR>
13,027.017a	kathānte śirasā pādau spṛṣṭvā bhīṣmasya pāṇḍavaḥ<BR>
13,027.017c	dharmyaṃ dharmasutaḥ praśnaṃ paryapṛcchad yudhiṣṭhiraḥ<BR>
13,027.018a	ke deśāḥ ke janapadā āśramāḥ ke ca parvatāḥ<BR>
13,027.018c	prakṛṣṭāḥ puṇyataḥ kāś ca jñeyā nadyaḥ pitāmaha<BR>
13,027.019	bhīṣma uvāca<BR>
13,027.019a	atrāpy udāharantīmam itihāsaṃ purātanam<BR>
13,027.019c	śiloñchavṛtteḥ saṃvādaṃ siddhasya ca yudhiṣṭhira<BR>
13,027.020a	imāṃ kaś cit parikramya pṛthivīṃ śailabhūṣitām<BR>
13,027.020c	asakṛd dvipadāṃ śreṣṭhaḥ śreṣṭhasya gṛhamedhinaḥ<BR>
13,027.021a	śilavṛtter gṛhaṃ prāptaḥ sa tena vidhinārcitaḥ<BR>
13,027.021b*0227_01	uvāsa rajanīṃ tatra susukhaṃ sukhabhāg ṛṣiḥ<BR>
13,027.021b*0227_02	śilavṛttis tu yat kṛtyaṃ prātas tat kṛtavāñ śuciḥ<BR>
13,027.021c	kṛtakṛtya upātiṣṭhat siddhaṃ tam atithiṃ tadā<BR>
13,027.022a	tau sametya mahātmānau sukhāsīnau kathāḥ śubhāḥ<BR>
13,027.022c	cakratur vedasaṃbaddhās taccheṣakṛtalakṣaṇāḥ<BR>
13,027.023a	śilavṛttiḥ kathānte tu siddham āmantrya yatnataḥ<BR>
13,027.023c	praśnaṃ papraccha medhāvī yan māṃ tvaṃ paripṛcchasi<BR>
13,027.024	śilavṛttir uvāca<BR>
13,027.024a	ke deśāḥ ke janapadāḥ ke ''śramāḥ ke ca parvatāḥ<BR>
13,027.024c	prakṛṣṭāḥ puṇyataḥ kāś ca jñeyā nadyas tad ucyatām<BR>
13,027.024d*0228_00	siddha uvāca<BR>
13,027.024d*0228_01	puṣkaraṃ ca prabhāsaṃ ca naimiṣaṃ himavān giriḥ<BR>
13,027.024d*0228_02	gaṅgā ca yamunā caiva vedikā mathurā gayā<BR>
13,027.024d*0228_03	sarasvatyāruṇā caiva kurukṣetraṃ pṛthūdakam<BR>
13,027.024d*0228_04	śilavṛttir uvāca<BR>
13,027.024d*0228_04	eteṣāṃ katamasyāhaṃ māhātmyaṃ kathayāmi te<BR>
13,027.024d*0228_05	bālyāt prabhṛti viprendra bhaktiḥ kautukam eva ca<BR>
13,027.024d*0228_06	māhātmyaṃ prati viprendra gaṅgāyā mama tattvataḥ<BR>
13,027.025	siddha uvāca<BR>
13,027.025a	te deśās te janapadās te ''śramās te ca parvatāḥ<BR>
13,027.025c	yeṣāṃ bhāgīrathī gaṅgā madhyenaiti saridvarā<BR>
13,027.026a	tapasā brahmacaryeṇa yajñais tyāgena vā punaḥ<BR>
13,027.026c	gatiṃ tāṃ na labhej jantur gaṅgāṃ saṃsevya yāṃ labhet<BR>
13,027.027a	spṛṣṭāni yeṣāṃ gāṅgeyais toyair gātrāṇi dehinām<BR>
13,027.027c	nyastāni na punas teṣāṃ tyāgaḥ svargād vidhīyate<BR>
13,027.027d*0229_01	tyaktāni yāni vai yeṣāṃ tyāgāt svargo vidhīyate<BR>
13,027.028a	sarvāṇi yeṣāṃ gāṅgeyais toyaiḥ kṛtyāni dehinām<BR>
13,027.028b*0230_01	ye vā yathāvidhi snātā gaṅgāyāṃ sāghamarṣaṇāḥ<BR>
13,027.028c	gāṃ tyaktvā mānavā vipra divi tiṣṭhanti te 'calāḥ<BR>
13,027.029a	pūrve vayasi karmāṇi kṛtvā pāpāni ye narāḥ<BR>
13,027.029c	paścād gaṅgāṃ niṣevante te 'pi yānty uttamāṃ gatim<BR>
13,027.029d*0231_01	yuktāś ca pātakais tyaktvā dehaṃ śuddhā bhavanti te<BR>
13,027.029d*0231_02	mucyante dehasaṃtyāgād gaṅgāyamunasaṃgame<BR>
13,027.030a	snātānāṃ śucibhis toyair gāṅgeyaiḥ prayatātmanām<BR>
13,027.030c	vyuṣṭir bhavati yā puṃsāṃ na sā kratuśatair api<BR>
13,027.031a	yāvad asthi manuṣyasya gaṅgātoyeṣu tiṣṭhati<BR>
13,027.031c	tāvad varṣasahasrāṇi svargaṃ prāpya mahīyate<BR>
13,027.032a	apahatya tamas tīvraṃ yathā bhāty udaye raviḥ<BR>
13,027.032c	tathāpahatya pāpmānaṃ bhāti gaṅgājalokṣitaḥ<BR>
13,027.033a	visomā iva śarvaryo vipuṣpās taravo yathā<BR>
13,027.033c	tadvad deśā diśaś caiva hīnā gaṅgājalaiḥ śubhaiḥ<BR>
13,027.034a	varṇāśramā yathā sarve svadharmajñānavarjitāḥ<BR>
13,027.034c	kratavaś ca yathāsomās tathā gaṅgāṃ vinā jagat<BR>
13,027.035a	yathā hīnaṃ nabho 'rkeṇa bhūḥ śailaiḥ khaṃ ca vāyunā<BR>
13,027.035c	tathā deśā diśaś caiva gaṅgāhīnā na saṃśayaḥ<BR>
13,027.036a	triṣu lokeṣu ye ke cit prāṇinaḥ sarva eva te<BR>
13,027.036c	tarpyamāṇāḥ parāṃ tṛptiṃ yānti gaṅgājalaiḥ śubhaiḥ<BR>
13,027.036d*0232_01	anye ca devā munayaḥ pretāni pitṛbhiḥ saha<BR>
13,027.036d*0232_02	tarpitās tṛptim āyānti triṣu lokeṣu sarvaśaḥ<BR>
13,027.037a	yas tu sūryeṇa niṣṭaptaṃ gāṅgeyaṃ pibate jalam<BR>
13,027.037c	gavāṃ nirhāranirmuktād yāvakāt tad viśiṣyate<BR>
13,027.038a	induvratasahasraṃ tu cared yaḥ kāyaśodhanam<BR>
13,027.038c	pibed yaś cāpi gaṅgāmbhaḥ samau syātāṃ na vā samau<BR>
13,027.039a	tiṣṭhed yugasahasraṃ tu pādenaikena yaḥ pumān<BR>
13,027.039c	māsam ekaṃ tu gaṅgāyāṃ samau syātāṃ na vā samau<BR>
13,027.040a	lambetāvākśirā yas tu yugānām ayutaṃ pumān<BR>
13,027.040c	tiṣṭhed yatheṣṭaṃ yaś cāpi gaṅgāyāṃ sa viśiṣyate<BR>
13,027.040d*0233_01	saṃvatsaraṃ jale vāsaṃ gaṅgāyāṃ tatsamaṃ matam<BR>
13,027.041a	agnau prāptaṃ pradhūyeta yathā tūlaṃ dvijottama<BR>
13,027.041c	tathā gaṅgāvagāḍhasya sarvaṃ pāpaṃ pradhūyate<BR>
13,027.042a	bhūtānām iha sarveṣāṃ duḥkhopahatacetasām<BR>
13,027.042c	gatim anveṣamāṇānāṃ na gaṅgāsadṛśī gatiḥ<BR>
13,027.042d*0234_01	gaṅgā gaṅgeti yo brūyād yojanānāṃ śatair api<BR>
13,027.042d*0234_02	mucyate sarvapāpebhyo viṣṇulokaṃ sa gacchati<BR>
13,027.042d*0234_03	prāyaścittāni dīyante yatra gaṅgā na vidyate<BR>
13,027.042d*0234_04	gaṅgā ca vidyate yatra prāyaścittaṃ kathaṃ bhavet<BR>
13,027.042d*0234_05	darśanāj jāyate śuddhiḥ snānena paramā gatiḥ<BR>
13,027.042d*0234_06	dhanyā gaṅgā kanakhale kurukṣetre sarasvatī<BR>
13,027.042d*0234_07	grāme vā yadi vāraṇye puṇyā sarvatra narmadā<BR>
13,027.043a	bhavanti nirviṣāḥ sarpā yathā tārkṣyasya darśanāt<BR>
13,027.043c	gaṅgāyā darśanāt tadvat sarvapāpaiḥ pramucyate<BR>
13,027.044a	apratiṣṭhāś ca ye ke cid adharmaśaraṇāś ca ye<BR>
13,027.044c	teṣāṃ pratiṣṭhā gaṅgeha śaraṇaṃ śarma varma ca<BR>
13,027.045a	prakṛṣṭair aśubhair grastān anekaiḥ puruṣādhamān<BR>
13,027.045c	patato narake gaṅgā saṃśritān pretya tārayet<BR>
13,027.046a	te saṃvibhaktā munibhir nūnaṃ devaiḥ savāsavaiḥ<BR>
13,027.046c	ye 'bhigacchanti satataṃ gaṅgām abhigatāṃ suraiḥ<BR>
13,027.047a	vinayācārahīnāś ca aśivāś ca narādhamāḥ<BR>
13,027.047c	te bhavanti śivā vipra ye vai gaṅgāṃ samāśritāḥ<BR>
13,027.047d*0235_01	gaṅgām upāśritā ye vai śivās te 'pi bhavanty api<BR>
13,027.048a	yathā surāṇām amṛtaṃ pitṝṇāṃ ca yathā svadhā<BR>
13,027.048c	sudhā yathā ca nāgānāṃ tathā gaṅgājalaṃ nṛṇām<BR>
13,027.049a	upāsate yathā bālā mātaraṃ kṣudhayārditāḥ<BR>
13,027.049c	śreyaskāmās tathā gaṅgām upāsantīha dehinaḥ<BR>
13,027.049d*0236_01	upajīvyā yathā dhenur lokānāṃ brāhmam eva vā<BR>
13,027.049d*0236_02	haviṣāṃ ca yathā somas taraṇeṣu tathākṣayam<BR>
13,027.050a	svāyaṃbhuvaṃ yathā sthānaṃ sarveṣāṃ śreṣṭham ucyate<BR>
13,027.050c	snātānāṃ saritāṃ śreṣṭhā gaṅgā tadvad ihocyate<BR>
13,027.051a	yathopajīvināṃ dhenur devādīnāṃ dharā smṛtā<BR>
13,027.051c	tathopajīvināṃ gaṅgā sarvaprāṇabhṛtām iha<BR>
13,027.052a	devāḥ somārkasaṃsthāni yathā satrādibhir makhaiḥ<BR>
13,027.052c	amṛtāny upajīvanti tathā gaṅgājalaṃ narāḥ<BR>
13,027.053a	jāhnavīpulinotthābhiḥ sikatābhiḥ samukṣitaḥ<BR>
13,027.053c	manyate puruṣo ''tmānaṃ diviṣṭham iva śobhitam<BR>
13,027.054a	jāhnavītīrasaṃbhūtāṃ mṛdaṃ mūrdhnā bibharti yaḥ<BR>
13,027.054c	bibharti rūpaṃ so 'rkasya tamonāśāt sunirmalam<BR>
13,027.055a	gaṅgormibhir atho digdhaḥ puruṣaṃ pavano yadā<BR>
13,027.055c	spṛśate so 'pi pāpmānaṃ sadya evāpamārjati<BR>
13,027.055d*0237_01	tathā spṛśan so 'sya pāpaṃ sarvam eva prakarṣati<BR>
13,027.056a	vyasanair abhitaptasya narasya vinaśiṣyataḥ<BR>
13,027.056c	gaṅgādarśanajā prītir vyasanāny apakarṣati<BR>
13,027.057a	haṃsārāvaiḥ kokaravai ravair anyaiś ca pakṣiṇām<BR>
13,027.057b*0238_01	utpādayati gaṅgā vai prītiṃ nityasukhapradām<BR>
13,027.057c	paspardha gaṅgā gandharvān pulinaiś ca śiloccayān<BR>
13,027.058a	haṃsādibhiḥ subahubhir vividhaiḥ pakṣibhir vṛtām<BR>
13,027.058c	gaṅgāṃ gokulasaṃbādhāṃ dṛṣṭvā svargo 'pi vismṛtaḥ<BR>
13,027.059a	na sā prītir diviṣṭhasya sarvakāmān upāśnataḥ<BR>
13,027.059c	abhavad yā parā prītir gaṅgāyāḥ puline nṛṇām<BR>
13,027.060a	vāṅmanaḥkarmajair grastaḥ pāpair api pumān iha<BR>
13,027.060c	vīkṣya gaṅgāṃ bhavet pūtas tatra me nāsti saṃśayaḥ<BR>
13,027.061a	saptāvarān sapta parān pitṝṃs tebhyaś ca ye pare<BR>
13,027.061c	pumāṃs tārayate gaṅgāṃ vīkṣya spṛṣṭvāvagāhya ca<BR>
13,027.062a	śrutābhilaṣitā dṛṣṭā spṛṣṭā pītāvagāhitā<BR>
13,027.062c	gaṅgā tārayate nṝṇām ubhau vaṃśau viśeṣataḥ<BR>
13,027.062d*0239_01	tattīragānāṃ tapasā śrāddhapārāyaṇādibhiḥ<BR>
13,027.062d*0239_02	gaṅgādvāraprabhṛtibhis tattīrthair na paraṃ nṛṇām<BR>
13,027.062d*0239_03	sāyaṃ prātaḥ smared gaṅgāṃ nityaṃ snāne tu kīrtayet<BR>
13,027.062d*0239_04	tarpaṇe pitṛpūjāsu maraṇe cāpi saṃsmaret<BR>
13,027.063a	darśanāt sparśanāt pānāt tathā gaṅgeti kīrtanāt<BR>
13,027.063c	punāty apuṇyān puruṣāñ śataśo 'tha sahasraśaḥ<BR>
13,027.064a	ya icchet saphalaṃ janma jīvitaṃ śrutam eva ca<BR>
13,027.064c	sa pitṝṃs tarpayed gaṅgām abhigamya surāṃs tathā<BR>
13,027.065a	na sutair na ca vittena karmaṇā na ca tat phalam<BR>
13,027.065c	prāpnuyāt puruṣo 'tyantaṃ gaṅgāṃ prāpya yad āpnuyāt<BR>
13,027.066a	jātyandhair iha tulyās te mṛtaiḥ paṅgubhir eva ca<BR>
13,027.066c	samarthā ye na paśyanti gaṅgāṃ puṇyajalāṃ śivām<BR>
13,027.067a	bhūtabhavyabhaviṣyajñair maharṣibhir upasthitām<BR>
13,027.067c	devaiḥ sendraiś ca ko gaṅgāṃ nopaseveta mānavaḥ<BR>
13,027.068a	vānaprasthair gṛhasthaiś ca yatibhir brahmacāribhiḥ<BR>
13,027.068c	vidyāvadbhiḥ śritāṃ gaṅgāṃ pumān ko nāma nāśrayet<BR>
13,027.069a	utkrāmadbhiś ca yaḥ prāṇaiḥ prayataḥ śiṣṭasaṃmataḥ<BR>
13,027.069c	cintayen manasā gaṅgāṃ sa gatiṃ paramāṃ labhet<BR>
13,027.070a	na bhayebhyo bhayaṃ tasya na pāpebhyo na rājataḥ<BR>
13,027.070c	ā dehapatanād gaṅgām upāste yaḥ pumān iha<BR>
13,027.071a	gaganād yāṃ mahāpuṇyāṃ patantīṃ vai maheśvaraḥ<BR>
13,027.071c	dadhāra śirasā devīṃ tām eva divi sevate<BR>
13,027.072a	alaṃkṛtās trayo lokāḥ pathibhir vimalais tribhiḥ<BR>
13,027.072c	yas tu tasyā jalaṃ sevet kṛtakṛtyaḥ pumān bhavet<BR>
13,027.073a	divi jyotir yathādityaḥ pitṝṇāṃ caiva candramāḥ<BR>
13,027.073c	deveśaś ca yathā nṝṇāṃ gaṅgeha saritāṃ tathā<BR>
13,027.074a	mātrā pitrā sutair dārair viyuktasya dhanena vā<BR>
13,027.074c	na bhaved dhi tathā duḥkhaṃ yathā gaṅgāviyogajam<BR>
13,027.075a	nāraṇyair neṣṭaviṣayair na sutair na dhanāgamaiḥ<BR>
13,027.075c	tathā prasādo bhavati gaṅgāṃ vīkṣya yathā nṛṇām<BR>
13,027.076a	pūrṇam induṃ yathā dṛṣṭvā nṛṇāṃ dṛṣṭiḥ prasīdati<BR>
13,027.076c	gaṅgāṃ tripathagāṃ dṛṣṭvā tathā dṛṣṭiḥ prasīdati<BR>
13,027.077a	tadbhāvas tadgatamanās tanniṣṭhas tatparāyaṇaḥ<BR>
13,027.077c	gaṅgāṃ yo 'nugato bhaktyā sa tasyāḥ priyatāṃ vrajet<BR>
13,027.078a	bhūḥsthaiḥ khasthair diviṣṭhaiś ca bhūtair uccāvacair api<BR>
13,027.078c	gaṅgā vigāhyā satatam etat kāryatamaṃ satām<BR>
13,027.079a	triṣu lokeṣu puṇyatvād gaṅgāyāḥ prathitaṃ yaśaḥ<BR>
13,027.079b*0240_01	durmṛtān anapatyāṃś ca sā mṛtān anayad divam<BR>
13,027.079c	yat putrān sagarasyaiṣā bhasmākhyān anayad divam<BR>
13,027.080a	vāyvīritābhiḥ sumahāsvanābhir; drutābhir atyarthasamucchritābhiḥ<BR>
13,027.080c	gaṅgormibhir bhānumatībhir iddhaḥ; sahasraraśmipratimo vibhāti<BR>
13,027.081a	payasvinīṃ ghṛtinīm atyudārāṃ; samṛddhinīṃ veginīṃ durvigāhyām<BR>
13,027.081c	gaṅgāṃ gatvā yaiḥ śarīraṃ visṛṣṭaṃ; gatā dhīrās te vibudhaiḥ samatvam<BR>
13,027.082a	andhāñ jaḍān dravyahīnāṃś ca gaṅgā; yaśasvinī bṛhatī viśvarūpā<BR>
13,027.082c	devaiḥ sendrair munibhir mānavaiś ca; niṣevitā sarvakāmair yunakti<BR>
13,027.083a	ūrjāvatīṃ madhumatīṃ mahāpuṇyāṃ trivartmagām<BR>
13,027.083c	trilokagoptrīṃ ye gaṅgāṃ saṃśritās te divaṃ gatāḥ<BR>
13,027.084a	yo vatsyati drakṣyati vāpi martyas; tasmai prayacchanti sukhāni devāḥ<BR>
13,027.084c	tadbhāvitāḥ sparśane darśane yas; tasmai devā gatim iṣṭāṃ diśanti<BR>
13,027.085a	dakṣāṃ pṛthvīṃ bṛhatīṃ viprakṛṣṭāṃ; śivām ṛtāṃ surasāṃ suprasannām<BR>
13,027.085c	vibhāvarīṃ sarvabhūtapratiṣṭhāṃ; gaṅgāṃ gatā ye tridivaṃ gatās te<BR>
13,027.086a	khyātir yasyāḥ khaṃ divaṃ gāṃ ca nityaṃ; purā diśo vidiśaś cāvatasthe<BR>
13,027.086c	tasyā jalaṃ sevya saridvarāyā; martyāḥ sarve kṛtakṛtyā bhavanti<BR>
13,027.087a	iyaṃ gaṅgeti niyataṃ pratiṣṭhā; guhasya rukmasya ca garbhayoṣā<BR>
13,027.087c	prātas trimārgā ghṛtavahā vipāpmā; gaṅgāvatīrṇā viyato viśvatoyā<BR>
13,027.087d*0241_01	prātas trimārgeṣu kṛtāvagāhā<BR>
13,027.087d*0241_02	vipāpmanāṃ vitatā viśvagoptā<BR>
13,027.087d*0242_01	nārāyaṇād akṣayāt pūrvajātā<BR>
13,027.087d*0242_02	viṣṇoḥ padāc chiṃśumārād dhruvāc ca<BR>
13,027.087d*0242_03	somāt sūryān merurūpāc ca viṣṇoḥ<BR>
13,027.087d*0242_04	samāgatā śivamūrdhno himādrim<BR>
13,027.088a	sutāvanīdhrasya harasya bhāryā; divo bhuvaś cāpi kakṣyānurūpā<BR>
13,027.088c	bhavyā pṛthivyā bhāvinī bhāti rājan; gaṅgā lokānāṃ puṇyadā vai trayāṇām<BR>
13,027.089a	madhupravāhā ghṛtarāgoddhṛtābhir; mahormibhiḥ śobhitā brāhmaṇaiś ca<BR>
13,027.089b*0243_01	sevyā devī sarvabhāvena puṇyā<BR>
13,027.089b*0243_02	yā śaṃkareṇa bhuvanatrayaśaṃkareṇa<BR>
13,027.089c	divaś cyutā śirasāttā bhavena; gaṅgāvanīdhrās tridivasya mālā<BR>
13,027.089c*0244_01	viṣṇoḥ pādakṣāḷinī jahnukanyā<BR>
13,027.090a	yonir variṣṭhā virajā vitanvī; śuṣmā irā vārivahā yaśodā<BR>
13,027.090c	viśvāvatī cākṛtir iṣṭir iddhā; gaṅgokṣitānāṃ bhuvanasya panthāḥ<BR>
13,027.091a	kṣāntyā mahyā gopane dhāraṇe ca; dīptyā kṛśānos tapanasya caiva<BR>
13,027.091c	tulyā gaṅgā saṃmatā brāhmaṇānāṃ; guhasya brahmaṇyatayā ca nityam<BR>
13,027.092a	ṛṣiṣṭutāṃ viṣṇupadīṃ purāṇīṃ; supuṇyatoyāṃ manasāpi loke<BR>
13,027.092c	sarvātmanā jāhnavīṃ ye prapannās; te brahmaṇaḥ sadanaṃ saṃprayātāḥ<BR>
13,027.093a	lokān imān nayati yā jananīva putrān; sarvātmanā sarvaguṇopapannā<BR>
13,027.093c	svasthānam iṣṭam iha brāhmam abhīpsamānair; gaṅgā sadaivātmavaśair upāsyā<BR>
13,027.094a	usrāṃ juṣṭāṃ miṣatīṃ viśvatoyām; irāṃ vajrīṃ revatīṃ bhūdharāṇām<BR>
13,027.094c	śiṣṭāśrayām amṛtāṃ brahmakāntāṃ; gaṅgāṃ śrayed ātmavān siddhikāmaḥ<BR>
13,027.095a	prasādya devān savibhūn samastān; bhagīrathas tapasogreṇa gaṅgām<BR>
13,027.095c	gām ānayat tām abhigamya śaśvan; pumān bhayaṃ neha nāmutra vidyāt<BR>
13,027.096a	udāhṛtaḥ sarvathā te guṇānāṃ; mayaikadeśaḥ prasamīkṣya buddhyā<BR>
13,027.096c	śaktir na me kā cid ihāsti vaktuṃ; guṇān sarvān parimātuṃ tathaiva<BR>
13,027.097a	meroḥ samudrasya ca sarvaratnaiḥ; saṃkhyopalānām udakasya vāpi<BR>
13,027.097c	vaktuṃ śakyaṃ neha gaṅgājalānāṃ; guṇākhyānaṃ parimātuṃ tathaiva<BR>
13,027.098a	tasmād imān parayā śraddhayoktān; guṇān sarvāñ jāhnavījāṃs tathaiva<BR>
13,027.098c	bhajed vācā manasā karmaṇā ca; bhaktyā yuktaḥ parayā śraddadhānaḥ<BR>
13,027.099a	lokān imāṃs trīn yaśasā vitatya; siddhiṃ prāpya mahatīṃ tāṃ durāpām<BR>
13,027.099c	gaṅgākṛtān acireṇaiva lokān; yatheṣṭam iṣṭān vicariṣyasi tvam<BR>
13,027.100a	tava mama ca guṇair mahānubhāvā; juṣatu matiṃ satataṃ svadharmayuktaiḥ<BR>
13,027.100c	abhigatajanavatsalā hi gaṅgā; bhajati yunakti sukhaiś ca bhaktimantam<BR>
13,027.101	bhīṣma uvāca<BR>
13,027.101a	iti paramamatir guṇān anekāñ; śilarataye tripathānuyogarūpān<BR>
13,027.101c	bahuvidham anuśāsya tathyarūpān; gaganatalaṃ dyutimān viveśa siddhaḥ<BR>
13,027.102a	śilavṛttis tu siddhasya vākyaiḥ saṃbodhitas tadā<BR>
13,027.102c	gaṅgām upāsya vidhivat siddhiṃ prāptaḥ sudurlabhām<BR>
13,027.103a	tasmāt tvam api kaunteya bhaktyā paramayā yutaḥ<BR>
13,027.103c	gaṅgām abhyehi satataṃ prāpsyase siddhim uttamām<BR>
13,027.104	vaiśaṃpāyana uvāca<BR>
13,027.104a	śrutvetihāsaṃ bhīṣmoktaṃ gaṅgāyāḥ stavasaṃyutam<BR>
13,027.104c	yudhiṣṭhiraḥ parāṃ prītim agacchad bhrātṛbhiḥ saha<BR>
13,027.105a	itihāsam imaṃ puṇyaṃ śṛṇuyād yaḥ paṭheta vā<BR>
13,027.105c	gaṅgāyāḥ stavasaṃyuktaṃ sa mucyet sarvakilbiṣaiḥ<BR>
13,028.001	yudhiṣṭhira uvāca<BR>
13,028.001a	prajñāśrutābhyāṃ vṛttena śīlena ca yathā bhavān<BR>
13,028.001c	guṇaiḥ samuditaḥ sarvair vayasā ca samanvitaḥ<BR>
13,028.001d*0245_01	bhavān viśiṣṭo buddhyā ca prajñayā tapasā tathā<BR>
13,028.001d*0246_01	sarveṣāṃ caiva jātānāṃ satām etan na saṃśayaḥ<BR>
13,028.001e	tasmād bhavantaṃ pṛcchāmi dharmaṃ dharmabhṛtāṃ vara<BR>
13,028.001f*0247_01	nānyas tvad anyo lokeṣu praṣṭavyo 'sti janādhipa<BR>
13,028.002a	kṣatriyo yadi vā vaiśyaḥ śūdro vā rājasattama<BR>
13,028.002c	brāhmaṇyaṃ prāpnuyāt kena tan me vyākhyātum arhasi<BR>
13,028.003a	tapasā vā sumahatā karmaṇā vā śrutena vā<BR>
13,028.003c	brāhmaṇyam atha ced icchet tan me brūhi pitāmaha<BR>
13,028.004	bhīṣma uvāca<BR>
13,028.004a	brāhmaṇyaṃ tāta duṣprāpaṃ varṇaiḥ kṣatrādibhis tribhiḥ<BR>
13,028.004c	paraṃ hi sarvabhūtānāṃ sthānam etad yudhiṣṭhira<BR>
13,028.005a	bahvīs tu saṃsaran yonīr jāyamānaḥ punaḥ punaḥ<BR>
13,028.005c	paryāye tāta kasmiṃś cid brāhmaṇo nāma jāyate<BR>
13,028.006a	atrāpy udāharantīmam itihāsaṃ purātanam<BR>
13,028.006c	mataṅgasya ca saṃvādaṃ gardabhyāś ca yudhiṣṭhira<BR>
13,028.007a	dvijāteḥ kasya cit tāta tulyavarṇaḥ sutaḥ prabhuḥ<BR>
13,028.007c	mataṅgo nāma nāmnābhūt sarvaiḥ samudito guṇaiḥ<BR>
13,028.008a	sa yajñakāraḥ kaunteya pitrā sṛṣṭaḥ paraṃtapa<BR>
13,028.008c	prāyād gardabhayuktena rathenehāśugāminā<BR>
13,028.008d*0248_01	tvarayā taṃ kharair yuktam āsthāya ratham āvrajat<BR>
13,028.009a	sa bālaṃ gardabhaṃ rājan vahantaṃ mātur antike<BR>
13,028.009c	niravidhyat pratodena nāsikāyāṃ punaḥ punaḥ<BR>
13,028.010a	taṃ tu tīvravraṇaṃ dṛṣṭvā gardabhī putragṛddhinī<BR>
13,028.010c	uvāca mā śucaḥ putra caṇḍālas tvādhitiṣṭhati<BR>
13,028.011a	brāhmaṇe dāruṇaṃ nāsti maitro brāhmaṇa ucyate<BR>
13,028.011c	ācāryaḥ sarvabhūtānāṃ śāstā kiṃ prahariṣyati<BR>
13,028.012a	ayaṃ tu pāpaprakṛtir bāle na kurute dayām<BR>
13,028.012c	svayoniṃ mānayaty eṣa bhāvo bhāvaṃ nigacchati<BR>
13,028.013a	etac chrutvā mataṅgas tu dāruṇaṃ rāsabhīvacaḥ<BR>
13,028.013c	avatīrya rathāt tūrṇaṃ rāsabhīṃ pratyabhāṣata<BR>
13,028.014a	brūhi rāsabhi kalyāṇi mātā me yena dūṣitā<BR>
13,028.014c	kathaṃ māṃ vetsi caṇḍālaṃ kṣipraṃ rāsabhi śaṃsa me<BR>
13,028.015a	kena jāto 'smi caṇḍālo brāhmaṇyaṃ yena me 'naśat<BR>
13,028.015c	tattvenaitan mahāprājñe brūhi sarvam aśeṣataḥ<BR>
13,028.016	gardabhy uvāca<BR>
13,028.016a	brāhmaṇyāṃ vṛṣalena tvaṃ mattāyāṃ nāpitena ha<BR>
13,028.016c	jātas tvam asi caṇḍālo brāhmaṇyaṃ tena te 'naśat<BR>
13,028.017a	evam ukto mataṅgas tu pratyupāyād gṛhaṃ prati<BR>
13,028.017c	tam āgatam abhiprekṣya pitā vākyam athābravīt<BR>
13,028.018a	mayā tvaṃ yajñasaṃsiddhau niyukto gurukarmaṇi<BR>
13,028.018c	kasmāt pratinivṛtto 'si kaccin na kuśalaṃ tava<BR>
13,028.019	mataṅga uvāca<BR>
13,028.019a	ayonir agryayonir vā yaḥ syāt sa kuśalī bhavet<BR>
13,028.019c	kuśalaṃ tu kutas tasya yasyeyaṃ jananī pitaḥ<BR>
13,028.020a	brāhmaṇyāṃ vṛṣalāj jātaṃ pitar vedayatīha mām<BR>
13,028.020c	amānuṣī gardabhīyaṃ tasmāt tapsye tapo mahat<BR>
13,028.021a	evam uktvā sa pitaraṃ pratasthe kṛtaniścayaḥ<BR>
13,028.021c	tato gatvā mahāraṇyam atapyata mahat tapaḥ<BR>
13,028.022a	tataḥ saṃtāpayām āsa vibudhāṃs tapasānvitaḥ<BR>
13,028.022c	mataṅgaḥ susukhaṃ prepsuḥ sthānaṃ sucaritād api<BR>
13,028.023a	taṃ tathā tapasā yuktam uvāca harivāhanaḥ<BR>
13,028.023c	mataṅga tapyase kiṃ tvaṃ bhogān utsṛjya mānuṣān<BR>
13,028.024a	varaṃ dadāni te hanta vṛṇīṣva tvaṃ yad icchasi<BR>
13,028.024c	yac cāpy avāpyam anyat te sarvaṃ prabrūhi māciram<BR>
13,028.025	mataṅga uvāca<BR>
13,028.025a	brāhmaṇyaṃ kāmayāno 'ham idam ārabdhavāṃs tapaḥ<BR>
13,028.025c	gaccheyaṃ tad avāpyeha vara eṣa vṛto mayā<BR>
13,028.026a	etac chrutvā tu vacanaṃ tam uvāca puraṃdaraḥ<BR>
13,028.026b*0249_01	mataṅga durlabham idaṃ vipratvaṃ prārthyate tvayā<BR>
13,028.026c	brāhmaṇyaṃ prārthayānas tvam aprāpyam akṛtātmabhiḥ<BR>
13,028.026d*0250_01	vinaśiṣyasi durbuddhe tad upārama māciram<BR>
13,028.027a	śreṣṭhaṃ yat sarvabhūteṣu tapo yan nātivartate<BR>
13,028.027c	tadagryaṃ prārthayānas tvam acirād vinaśiṣyasi<BR>
13,028.028a	devatāsuramartyeṣu yat pavitraṃ paraṃ smṛtam<BR>
13,028.028c	caṇḍālayonau jātena na tat prāpyaṃ kathaṃ cana<BR>
13,029.001	bhīṣma uvāca<BR>
13,029.001a	evam ukto mataṅgas tu saṃśitātmā yatavrataḥ<BR>
13,029.001c	atiṣṭhad ekapādena varṣāṇāṃ śatam acyuta<BR>
13,029.002a	tam uvāca tataḥ śakraḥ punar eva mahāyaśāḥ<BR>
13,029.002b*0251_01	brāhmaṇyaṃ durlabhaṃ tāta prārthayāno na lapsyase<BR>
13,029.002c	mataṅga paramaṃ sthānaṃ prārthayann atidurlabham<BR>
13,029.003a	mā kṛthāḥ sāhasaṃ putra naiṣa dharmapathas tava<BR>
13,029.003b*0252_01	na hi śakyaṃ tvayā prāptuṃ brāhmaṇyam iha durmate<BR>
13,029.003c	aprāpyaṃ prārthayāno hi nacirād vinaśiṣyasi<BR>
13,029.004a	mataṅga paramaṃ sthānaṃ vāryamāṇo mayā sakṛt<BR>
13,029.004c	cikīrṣasy eva tapasā sarvathā na bhaviṣyasi<BR>
13,029.005a	tiryagyonigataḥ sarvo mānuṣyaṃ yadi gacchati<BR>
13,029.005c	sa jāyate pulkaso vā caṇḍālo vā kadā cana<BR>
13,029.006a	puṃścalaḥ pāpayonir vā yaḥ kaś cid iha lakṣyate<BR>
13,029.006c	sa tasyām eva suciraṃ mataṅga parivartate<BR>
13,029.007a	tato daśaguṇe kāle labhate śūdratām api<BR>
13,029.007c	śūdrayonāv api tato bahuśaḥ parivartate<BR>
13,029.008a	tatas triṃśad guṇe kāle labhate vaiśyatām api<BR>
13,029.008c	vaiśyatāyāṃ ciraṃ kālaṃ tatraiva parivartate<BR>
13,029.009a	tataḥ ṣaṣṭiguṇe kāle rājanyo nāma jāyate<BR>
13,029.009c	rājanyatve ciraṃ kālaṃ tatraiva parivartate<BR>
13,029.010a	tataḥ ṣaṣṭiguṇe kāle labhate brahmabandhutām<BR>
13,029.010c	brahmabandhuś ciraṃ kālaṃ tatraiva parivartate<BR>
13,029.011a	tatas tu dviśate kāle labhate kāṇḍapṛṣṭhatām<BR>
13,029.011b*0253_01	sarvastrīṣu pravṛttāś ca ye ca vedabahiṣkṛtāḥ<BR>
13,029.011b*0253_02	kāṇḍapṛṣṭhās tu te jñeyāḥ sarvakarmabahiṣkṛtāḥ<BR>
13,029.011c	kāṇḍapṛṣṭhaś ciraṃ kālaṃ tatraiva parivartate<BR>
13,029.012a	tatas tu triśate kāle labhate dvijatām api<BR>
13,029.012c	tāṃ ca prāpya ciraṃ kālaṃ tatraiva parivartate<BR>
13,029.013a	tataś catuḥśate kāle śrotriyo nāma jāyate<BR>
13,029.013c	śrotriyatve ciraṃ kālaṃ tatraiva parivartate<BR>
13,029.014a	tadaiva krodhaharṣau ca kāmadveṣau ca putraka<BR>
13,029.014c	atimānātivādau tam āviśanti dvijādhamam<BR>
13,029.015a	tāṃś cej jayati śatrūn sa tadā prāpnoti sadgatim<BR>
13,029.015c	atha te vai jayanty enaṃ tālāgrād iva pātyate<BR>
13,029.016a	mataṅga saṃpradhāryaitad yad ahaṃ tvām acūcudam<BR>
13,029.016c	vṛṇīṣva kāmam anyaṃ tvaṃ brāhmaṇyaṃ hi sudurlabham<BR>
13,030.001	bhīṣma uvāca<BR>
13,030.001*0254_01	evam ukto mataṅgas tu saṃśitātmā yatavrataḥ<BR>
13,030.001*0254_02	sahasram ekapādena tato 'bdānām atiṣṭhata<BR>
13,030.001*0254_03	taṃ sahasrāvare kāle śakro draṣṭum upāgamat<BR>
13,030.001*0254_04	mataṅga uvāca<BR>
13,030.001*0254_04	tad eva ca punar vākyam uvāca balavṛtrahā<BR>
13,030.001*0254_05	idaṃ varṣasahasraṃ vai brahmacārī samāhitaḥ<BR>
13,030.001*0254_06	śakra uvāca<BR>
13,030.001*0254_06	atiṣṭham ekapādena brāhmaṇyaṃ nāpnuyāṃ katham<BR>
13,030.001*0254_07	caṇḍālayonau jātena nāvāpyaṃ vai kathaṃ cana<BR>
13,030.001*0254_08	anyaṃ kāmaṃ vṛṇīṣva tvaṃ mā vṛthā te 'stv ayaṃ śramaḥ<BR>
13,030.001a	evam ukto mataṅgas tu bhṛśaṃ śokaparāyaṇaḥ<BR>
13,030.001c	atiṣṭhata gayāṃ gatvā so 'ṅguṣṭhena śataṃ samāḥ<BR>
13,030.002a	suduṣkaraṃ vahan yogaṃ kṛśo dhamanisaṃtataḥ<BR>
13,030.002c	tvagasthibhūto dharmātmā sa papāteti naḥ śrutam<BR>
13,030.003a	taṃ patantam abhidrutya parijagrāha vāsavaḥ<BR>
13,030.003c	varāṇām īśvaro dātā sarvabhūtahite rataḥ<BR>
13,030.004	śakra uvāca<BR>
13,030.004a	mataṅga brāhmaṇatvaṃ te saṃvṛtaṃ paripanthibhiḥ<BR>
13,030.004a*0255_01	viruddham iha dṛśyate<BR>
13,030.004a*0255_02	brāhmaṇyaṃ durlabhataraṃ<BR>
13,030.004c	pūjayan sukham āpnoti duḥkham āpnoty apūjayan<BR>
13,030.005a	brāhmaṇe sarvabhūtānāṃ yogakṣemaḥ samāhitaḥ<BR>
13,030.005c	brāhmaṇebhyo 'nutṛpyanti pitaro devatās tathā<BR>
13,030.006a	brāhmaṇaḥ sarvabhūtānāṃ mataṅga para ucyate<BR>
13,030.006c	brāhmaṇaḥ kurute tad dhi yathā yad yac ca vāñchati<BR>
13,030.007a	bahvīs tu saṃsaran yonīr jāyamānaḥ punaḥ punaḥ<BR>
13,030.007c	paryāye tāta kasmiṃś cid brāhmaṇyam iha vindati<BR>
13,030.007d*0256_01	tad utsṛjyeha duṣprāpaṃ brāhmaṇyam akṛtātmabhiḥ<BR>
13,030.007d*0256_02	anyaṃ varaṃ vṛṇīṣva tvaṃ durlabho 'yaṃ hi te varaḥ<BR>
13,030.008	mataṅga uvāca<BR>
13,030.008a	kiṃ māṃ tudasi duḥkhārtaṃ mṛtaṃ mārayase ca mām<BR>
13,030.008c	taṃ tu śocāmi yo labdhvā brāhmaṇyaṃ na bubhūṣate<BR>
13,030.009a	brāhmaṇyaṃ yadi duṣprāpaṃ tribhir varṇaiḥ śatakrato<BR>
13,030.009c	sudurlabhaṃ tadāvāpya nānutiṣṭhanti mānavāḥ<BR>
13,030.010a	yaḥ pāpebhyaḥ pāpatamas teṣām adhama eva saḥ<BR>
13,030.010c	brāhmaṇyaṃ yo 'vajānīte dhanaṃ labdhveva durlabham<BR>
13,030.011a	duṣprāpaṃ khalu vipratvaṃ prāptaṃ duranupālanam<BR>
13,030.011c	duravāpam avāpyaitan nānutiṣṭhanti mānavāḥ<BR>
13,030.012a	ekārāmo hy ahaṃ śakra nirdvaṃdvo niṣparigrahaḥ<BR>
13,030.012c	ahiṃsādamadānasthaḥ kathaṃ nārhāmi vipratām<BR>
13,030.012d*0257_01	daivaṃ tu nūnam etad vai yad ahaṃ mātṛdoṣataḥ<BR>
13,030.012d*0257_02	etām avasthāṃ saṃprāpto dharmajñaḥ san puraṃdara<BR>
13,030.012d*0257_03	nūnaṃ daivaṃ na śakyaṃ hi pauruṣeṇātivartitum<BR>
13,030.012d*0257_04	yad ahaṃ yatnavān evaṃ na labhe vipratāṃ vibho<BR>
13,030.012d*0257_05	evaṃ gate tu dharmajña dātum arhasi me varam<BR>
13,030.012d*0257_06	yadi te 'ham anugrāhyaḥ kiṃ cid vā sukṛtaṃ mama<BR>
13,030.012d*0257_06	bhīṣma uvāca<BR>
13,030.012d*0257_07	vṛṇīṣveti tadā prāha tatas taṃ balavṛtrahā<BR>
13,030.012d*0257_08	coditas tu mahendreṇa mataṅgaḥ prābravīd idam<BR>
13,030.012d*0258_01	evaṃ varaṃ vṛṇe deva sa me sidhyatu vāsava<BR>
13,030.013a	yathākāmavihārī syāṃ kāmarūpī vihaṃgamaḥ<BR>
13,030.013c	brahmakṣatrāvirodhena pūjāṃ ca prāpnuyām aham<BR>
13,030.013e	yathā mamākṣayā kīrtir bhavec cāpi puraṃdara<BR>
13,030.013f*0259_01	kartum arhasi tad deva śirasā tvāṃ prasādaye<BR>
13,030.014	indra uvāca<BR>
13,030.014*0260_01	mataṅga gamyatāṃ śīghram evam etad bhaviṣyati<BR>
13,030.014*0260_02	striyaś ca sarvās tvā loke yakṣyante bhūtikarmaṇi<BR>
13,030.014*0260_03	evaṃ tavākṣayā kīrtir bhaviṣyati tapodhana<BR>
13,030.014a	chandodeva iti khyātaḥ strīṇāṃ pūjyo bhaviṣyasi<BR>
13,030.014b*0261_01	kīrtiś ca te 'tulā vatsa triṣu lokeṣu yāsyati<BR>
13,030.015	bhīṣma uvāca<BR>
13,030.015a	evaṃ tasmai varaṃ dattvā vāsavo 'ntaradhīyata<BR>
13,030.015c	prāṇāṃs tyaktvā mataṅgo 'pi prāpa tat sthānam uttamam<BR>
13,030.016a	evam etat paraṃ sthānaṃ brāhmaṇyaṃ nāma bhārata<BR>
13,030.016c	tac ca duṣprāpam iha vai mahendravacanaṃ yathā<BR>
13,030.016d*0262_01	martyānāṃ bharatarṣabha<BR>
13,030.016d*0262_02	brāhmaṇyaṃ nāma duṣprāpam indreṇoktaṃ mahātmanā<BR>
13,031.001	yudhiṣṭhira uvāca<BR>
13,031.001a	śrutaṃ me mahad ākhyānam etat kurukulodvaha<BR>
13,031.001c	suduṣprāpaṃ bravīṣi tvaṃ brāhmaṇyaṃ vadatāṃ vara<BR>
13,031.002a	viśvāmitreṇa ca purā brāhmaṇyaṃ prāptam ity uta<BR>
13,031.002c	śrūyate vadase tac ca duṣprāpam iti sattama<BR>
13,031.003a	vītahavyaś ca rājarṣiḥ śruto me vipratāṃ gataḥ<BR>
13,031.003c	tad eva tāvad gāṅgeya śrotum icchāmy ahaṃ vibho<BR>
13,031.003d*0263_01	viśvāmitro mahārāja rājā brāhmaṇatāṃ gataḥ<BR>
13,031.003d*0263_02	kathitaṃ bhavatā sarvaṃ vistareṇa pitāmaha<BR>
13,031.003d*0263_03	tac ca rājan mayā sarvaṃ śrutaṃ buddhimatāṃ vara<BR>
13,031.003d*0263_04	āgamo hi paro 'smākaṃ tvattaḥ kauravanandana<BR>
13,031.003d*0263_05	vītahavyas tu rājarṣir viśruto vai pitāmaha<BR>
13,031.003d*0263_06	brāhmaṇatvam anuprāpta iti rājan mahāyaśāḥ<BR>
13,031.004a	sa kena karmaṇā prāpto brāhmaṇyaṃ rājasattama<BR>
13,031.004c	vareṇa tapasā vāpi tan me vyākhyātum arhati<BR>
13,031.005	bhīṣma uvāca<BR>
13,031.005a	śṛṇu rājan yathā rājā vītahavyo mahāyaśāḥ<BR>
13,031.005c	kṣatriyaḥ san punaḥ prāpto brāhmaṇyaṃ lokasatkṛtam<BR>
13,031.006a	manor mahātmanas tāta prajādharmeṇa śāsataḥ<BR>
13,031.006c	babhūva putro dharmātmā śaryātir iti viśrutaḥ<BR>
13,031.007a	tasyānvavāye dvau rājan rājānau saṃbabhūvatuḥ<BR>
13,031.007c	hehayas tālajaṅghaś ca vatseṣu jayatāṃ vara<BR>
13,031.008a	hehayasya tu putrāṇāṃ daśasu strīṣu bhārata<BR>
13,031.008c	śataṃ babhūva prakhyātaṃ śūrāṇām anivartinām<BR>
13,031.009a	tulyarūpaprabhāvāṇāṃ viduṣāṃ yuddhaśālinām<BR>
13,031.009c	dhanurvede ca vede ca sarvatraiva kṛtaśramāḥ<BR>
13,031.010a	kāśiṣv api nṛpo rājan divodāsapitāmahaḥ<BR>
13,031.010c	haryaśva iti vikhyāto babhūva jayatāṃ varaḥ<BR>
13,031.011a	sa vītahavyadāyādair āgatya puruṣarṣabha<BR>
13,031.011c	gaṅgāyamunayor madhye saṃgrāme vinipātitaḥ<BR>
13,031.011d*0264_01	yuddhe vinirjito rājan gaṅgāyamunayor anu<BR>
13,031.012a	taṃ tu hatvā naravaraṃ hehayās te mahārathāḥ<BR>
13,031.012c	pratijagmuḥ purīṃ ramyāṃ vatsānām akutobhayāḥ<BR>
13,031.013a	haryaśvasya tu dāyādaḥ kāśirājo 'bhyaṣicyata<BR>
13,031.013c	sudevo devasaṃkāśaḥ sākṣād dharma ivāparaḥ<BR>
13,031.014a	sa pālayann eva mahīṃ dharmātmā kāśinandanaḥ<BR>
13,031.014c	tair vītahavyair āgatya yudhi sarvair vinirjitaḥ<BR>
13,031.015a	tam apy ājau vinirjitya pratijagmur yathāgatam<BR>
13,031.015c	saudevis tv atha kāśīśo divodāso 'bhyaṣicyata<BR>
13,031.016a	divodāsas tu vijñāya vīryaṃ teṣāṃ mahātmanām<BR>
13,031.016c	vārāṇasīṃ mahātejā nirmame śakraśāsanāt<BR>
13,031.017a	viprakṣatriyasaṃbādhāṃ vaiśyaśūdrasamākulām<BR>
13,031.017c	naikadravyoccayavatīṃ samṛddhavipaṇāpaṇām<BR>
13,031.018a	gaṅgāyā uttare kūle vaprānte rājasattama<BR>
13,031.018c	gomatyā dakṣiṇe caiva śakrasyevāmarāvatīm<BR>
13,031.019a	tatra taṃ rājaśārdūlaṃ nivasantaṃ mahīpatim<BR>
13,031.019c	āgatya hehayā bhūyaḥ paryadhāvanta bhārata<BR>
13,031.020a	sa niṣpatya dadau yuddhaṃ tebhyo rājā mahābalaḥ<BR>
13,031.020c	devāsurasamaṃ ghoraṃ divodāso mahādyutiḥ<BR>
13,031.021a	sa tu yuddhe mahārāja dinānāṃ daśatīr daśa<BR>
13,031.021c	hatavāhanabhūyiṣṭhas tato dainyam upāgamat<BR>
13,031.022a	hatayodhas tato rājan kṣīṇakośaś ca bhūmipaḥ<BR>
13,031.022c	divodāsaḥ purīṃ hitvā palāyanaparo 'bhavat<BR>
13,031.023a	sa tv āśramam upāgamya bharadvājasya dhīmataḥ<BR>
13,031.023c	jagāma śaraṇaṃ rājā kṛtāñjalir ariṃdama<BR>
13,031.023d*0265_01	prapadya śaraṇaṃ tasya mūrdhnā ca nipapāta ha<BR>
13,031.023d*0265_02	uvāca bhagavantaṃ taṃ putraṃ mānyaṃ bṛhaspateḥ<BR>
13,031.024	rājovāca<BR>
13,031.024a	bhagavan vaitahavyair me yuddhe vaṃśaḥ praṇāśitaḥ<BR>
13,031.024c	aham ekaḥ paridyūno bhavantaṃ śaraṇaṃ gataḥ<BR>
13,031.024d*0266_01	tam uvāca bharadvājo jyeṣṭhaḥ putro bṛhaspateḥ<BR>
13,031.024d*0266_02	purodhāḥ śīlasaṃpanno divodāsaṃ mahīpatim<BR>
13,031.024d*0266_03	kim āgamanakṛtyaṃ te sarvaṃ prabrūhi me 'nagha<BR>
13,031.024d*0266_04	yat te priyaṃ tat kariṣye na me 'trāsti vicāraṇā<BR>
13,031.025a	śiṣyasnehena bhagavan sa māṃ rakṣitum arhasi<BR>
13,031.025c	niḥśeṣo hi kṛto vaṃśo mama taiḥ pāpakarmabhiḥ<BR>
13,031.026a	tam uvāca mahābhāgo bharadvājaḥ pratāpavān<BR>
13,031.026b*0267_01	purodhās tasya rājendra divodāsasya dhīmataḥ<BR>
13,031.026c	na bhetavyaṃ na bhetavyaṃ saudeva vyetu te bhayam<BR>
13,031.027a	aham iṣṭiṃ karomy adya putrārthaṃ te viśāṃ pate<BR>
13,031.027c	vaitahavyasahasrāṇi yathā tvaṃ prasahiṣyasi<BR>
13,031.028a	tata iṣṭiṃ cakārarṣis tasya vai putrakāmikīm<BR>
13,031.028c	athāsya tanayo jajñe pratardana iti śrutaḥ<BR>
13,031.029a	sa jātamātro vavṛdhe samāḥ sadyas trayodaśa<BR>
13,031.029c	vedaṃ cādhijage kṛtsnaṃ dhanurvedaṃ ca bhārata<BR>
13,031.030a	yogena ca samāviṣṭo bharadvājena dhīmatā<BR>
13,031.030c	tejo laukyaṃ sa saṃgṛhya tasmin deśe samāviśat<BR>
13,031.031a	tataḥ sa kavacī dhanvī bāṇī dīpta ivānalaḥ<BR>
13,031.031a*0268_01	stūyamānaḥ surarṣibhiḥ<BR>
13,031.031a*0268_02	bandibhir vandyamānaś ca babhau sūrya ivoditaḥ<BR>
13,031.031a*0268_03	sa rathī baddhanistriṃśo<BR>
13,031.031c	prayayau sa dhanur dhunvan vivarṣur iva toyadaḥ<BR>
13,031.032a	taṃ dṛṣṭvā paramaṃ harṣaṃ sudevatanayo yayau<BR>
13,031.032c	mene ca manasā dagdhān vaitahavyān sa pārthivaḥ<BR>
13,031.033a	tatas taṃ yauvarājyena sthāpayitvā pratardanam<BR>
13,031.033c	kṛtakṛtyaṃ tadātmānaṃ sa rājā abhyanandata<BR>
13,031.034a	tatas tu vaitahavyānāṃ vadhāya sa mahīpatiḥ<BR>
13,031.034c	putraṃ prasthāpayām āsa pratardanam ariṃdamam<BR>
13,031.035a	sarathaḥ sa tu saṃtīrya gaṅgām āśu parākramī<BR>
13,031.035c	prayayau vītahavyānāṃ purīṃ parapuraṃjayaḥ<BR>
13,031.036a	vaitahavyās tu saṃśrutya rathaghoṣaṃ samuddhatam<BR>
13,031.036c	niryayur nagarākārai rathaiḥ pararathārujaiḥ<BR>
13,031.037a	niṣkramya te naravyāghrā daṃśitāś citrayodhinaḥ<BR>
13,031.037c	pratardanaṃ samājaghnuḥ śaravarṣair udāyudhāḥ<BR>
13,031.038a	astraiś ca vividhākārai rathaughaiś ca yudhiṣṭhira<BR>
13,031.038c	abhyavarṣanta rājānaṃ himavantam ivāmbudāḥ<BR>
13,031.039a	astrair astrāṇi saṃvārya teṣāṃ rājā pratardanaḥ<BR>
13,031.039c	jaghāna tān mahātejā vajrānalasamaiḥ śaraiḥ<BR>
13,031.040a	kṛttottamāṅgās te rājan bhallaiḥ śatasahasraśaḥ<BR>
13,031.040c	apatan rudhirārdrāṅgā nikṛttā iva kiṃśukāḥ<BR>
13,031.041a	hateṣu teṣu sarveṣu vītahavyaḥ suteṣv atha<BR>
13,031.041c	prādravan nagaraṃ hitvā bhṛgor āśramam apy uta<BR>
13,031.042a	yayau bhṛguṃ ca śaraṇaṃ vītahavyo narādhipaḥ<BR>
13,031.042c	abhayaṃ ca dadau tasmai rājñe rājan bhṛgus tathā<BR>
13,031.042e	tato dadāv āsanaṃ ca tasmai śiṣyo bhṛgos tadā<BR>
13,031.042f*0269_01	āsanaṃ śiṣyamadhye ca bhṛgur anyat samādiśat<BR>
13,031.043a	athānupadam evāśu tatrāgacchat pratardanaḥ<BR>
13,031.043c	sa prāpya cāśramapadaṃ divodāsātmajo 'bravīt<BR>
13,031.044a	bho bhoḥ ke 'trāśrame santi bhṛgoḥ śiṣyā mahātmanaḥ<BR>
13,031.044c	draṣṭum icche munim ahaṃ tasyācakṣata mām iti<BR>
13,031.045a	sa taṃ viditvā tu bhṛgur niścakrāmāśramāt tadā<BR>
13,031.045c	pūjayām āsa ca tato vidhinā parameṇa ha<BR>
13,031.046a	uvāca cainaṃ rājendra kiṃ kāryam iti pārthivam<BR>
13,031.046c	sa covāca nṛpas tasmai yad āgamanakāraṇam<BR>
13,031.046d*0270_01	tam abhyanandad bhagavān satkāreṇa svayaṃ bhṛguḥ<BR>
13,031.046d*0270_02	uvāca cainaṃ bhagavān kiṃ kāryam iti satkṛtam<BR>
13,031.046d*0270_03	tam uvāca tato rājā daivodāsiḥ pratardanaḥ<BR>
13,031.047a	ayaṃ brahmann ito rājā vītahavyo visarjyatām<BR>
13,031.047c	asya putrair hi me brahman kṛtsno vaṃśaḥ praṇāśitaḥ<BR>
13,031.047e	utsāditaś ca viṣayaḥ kāśīnāṃ ratnasaṃcayaḥ<BR>
13,031.048a	etasya vīryadṛptasya hataṃ putraśataṃ mayā<BR>
13,031.048c	asyedānīṃ vadhād brahman bhaviṣyāmy anṛṇaḥ pituḥ<BR>
13,031.049a	tam uvāca kṛpāviṣṭo bhṛgur dharmabhṛtāṃ varaḥ<BR>
13,031.049c	nehāsti kṣatriyaḥ kaś cit sarve hīme dvijātayaḥ<BR>
13,031.050a	evaṃ tu vacanaṃ śrutvā bhṛgos tathyaṃ pratardanaḥ<BR>
13,031.050c	pādāv upaspṛśya śanaiḥ prahasan vākyam abravīt<BR>
13,031.051a	evam apy asmi bhagavan kṛtakṛtyo na saṃśayaḥ<BR>
13,031.051c	yad eṣa rājā vīryeṇa svajātiṃ tyājito mayā<BR>
13,031.051d*0271_01	ṛṣer hi vacanaṃ satyaṃ sarve syur brāhmaṇā iti<BR>
13,031.052a	anujānīhi māṃ brahman dhyāyasva ca śivena mām<BR>
13,031.052c	tyājito hi mayā jātim eṣa rājā bhṛgūdvaha<BR>
13,031.053a	tatas tenābhyanujñāto yayau rājā pratardanaḥ<BR>
13,031.053c	yathāgataṃ mahārāja muktvā viṣam ivoragaḥ<BR>
13,031.054a	bhṛgor vacanamātreṇa sa ca brahmarṣitāṃ gataḥ<BR>
13,031.054c	vītahavyo mahārāja brahmavāditvam eva ca<BR>
13,031.055a	tasya gṛtsamadaḥ putro rūpeṇendra ivāparaḥ<BR>
13,031.055c	śakras tvam iti yo daityair nigṛhītaḥ kilābhavat<BR>
13,031.056a	ṛgvede vartate cāgryā śrutir atra viśāṃ pate<BR>
13,031.056c	yatra gṛtsamado brahman brāhmaṇaiḥ sa mahīyate<BR>
13,031.057a	sa brahmacārī viprarṣiḥ śrīmān gṛtsamado 'bhavat<BR>
13,031.057c	putro gṛtsamadasyāpi sucetā abhavad dvijaḥ<BR>
13,031.058a	varcāḥ sutejasaḥ putro vihavyas tasya cātmajaḥ<BR>
13,031.058c	vihavyasya tu putras tu vitatyas tasya cātmajaḥ<BR>
13,031.059a	vitatyasya sutaḥ satyaḥ santaḥ satyasya cātmajaḥ<BR>
13,031.059c	śravās tasya sutaś carṣiḥ śravasaś cābhavat tamaḥ<BR>
13,031.060a	tamasaś ca prakāśo 'bhūt tanayo dvijasattamaḥ<BR>
13,031.060c	prakāśasya ca vāgindro babhūva jayatāṃ varaḥ<BR>
13,031.061a	tasyātmajaś ca pramatir vedavedāṅgapāragaḥ<BR>
13,031.061c	ghṛtācyāṃ tasya putras tu rurur nāmodapadyata<BR>
13,031.062a	pramadvarāyāṃ tu ruroḥ putraḥ samudapadyata<BR>
13,031.062c	śunako nāma viprarṣir yasya putro 'tha śaunakaḥ<BR>
13,031.063a	evaṃ vipratvam agamad vītahavyo narādhipaḥ<BR>
13,031.063c	bhṛgoḥ prasādād rājendra kṣatriyaḥ kṣatriyarṣabha<BR>
13,031.064a	tathaiva kathito vaṃśo mayā gārtsamadas tava<BR>
13,031.064c	vistareṇa mahārāja kim anyad anupṛcchasi<BR>
13,032.001	yudhiṣṭhira uvāca<BR>
13,032.001a	ke pūjyāḥ ke namaskāryā mānavair bharatarṣabha<BR>
13,032.001c	vistareṇa tad ācakṣva na hi tṛpyāmi kathyatām<BR>
13,032.002	bhīṣma uvāca<BR>
13,032.002a	atrāpy udāharantīmam itihāsaṃ purātanam<BR>
13,032.002c	nāradasya ca saṃvādaṃ vāsudevasya cobhayoḥ<BR>
13,032.003a	nāradaṃ prāñjaliṃ dṛṣṭvā pūjayānaṃ dvijarṣabhān<BR>
13,032.003c	keśavaḥ paripapraccha bhagavan kān namasyasi<BR>
13,032.004a	bahumānaḥ paraḥ keṣu bhavato yān namasyasi<BR>
13,032.004c	śakyaṃ cec chrotum icchāmi brūhy etad dharmavittama<BR>
13,032.005	nārada uvāca<BR>
13,032.005a	śṛṇu govinda yān etān pūjayāmy arimardana<BR>
13,032.005c	tvatto 'nyaḥ kaḥ pumāṃl loke śrotum etad ihārhati<BR>
13,032.006a	varuṇaṃ vāyum ādityaṃ parjanyaṃ jātavedasam<BR>
13,032.006c	sthāṇuṃ skandaṃ tathā lakṣmīṃ viṣṇuṃ brahmāṇam eva ca<BR>
13,032.007a	vācaspatiṃ candramasam apaḥ pṛthvīṃ sarasvatīm<BR>
13,032.007c	satataṃ ye namasyanti tān namasyāmy ahaṃ vibho<BR>
13,032.008a	tapodhanān vedavido nityaṃ vedaparāyaṇān<BR>
13,032.008c	mahārhān vṛṣṇiśārdūla sadā saṃpūjayāmy aham<BR>
13,032.009a	abhuktvā devakāryāṇi kurvate ye 'vikatthanāḥ<BR>
13,032.009c	saṃtuṣṭāś ca kṣamāyuktās tān namasyāmy ahaṃ vibho<BR>
13,032.010a	samyag dadati ye ceṣṭān kṣāntā dāntā jitendriyāḥ<BR>
13,032.010c	sasyaṃ dhanaṃ kṣitiṃ gāś ca tān namasyāmi yādava<BR>
13,032.011a	ye te tapasi vartante vane mūlaphalāśanāḥ<BR>
13,032.011c	asaṃcayāḥ kriyāvantas tān namasyāmi yādava<BR>
13,032.012a	ye bhṛtyabharaṇe saktāḥ satataṃ cātithipriyāḥ<BR>
13,032.012c	bhuñjante devaśeṣāṇi tān namasyāmi yādava<BR>
13,032.013a	ye vedaṃ prāpya durdharṣā vāgmino brahmavādinaḥ<BR>
13,032.013c	yājanādhyāpane yuktā nityaṃ tān pūjayāmy aham<BR>
13,032.014a	prasannahṛdayāś caiva sarvasattveṣu nityaśaḥ<BR>
13,032.014c	ā pṛṣṭhatāpāt svādhyāye yuktās tān pūjayāmy aham<BR>
13,032.015a	guruprasāde svādhyāye yatante ye sthiravratāḥ<BR>
13,032.015c	śuśrūṣavo 'nasūyantas tān namasyāmi yādava<BR>
13,032.016a	suvratā munayo ye ca brahmaṇyāḥ satyasaṃgarāḥ<BR>
13,032.016c	voḍhāro havyakavyānāṃ tān namasyāmi yādava<BR>
13,032.017a	bhaikṣyacaryāsu niratāḥ kṛśā gurukulāśrayāḥ<BR>
13,032.017c	niḥsukhā nirdhanā ye ca tān namasyāmi yādava<BR>
13,032.018a	nirmamā niṣpratidvaṃdvā nirhrīkā niṣprayojanāḥ<BR>
13,032.018c	ahiṃsāniratā ye ca ye ca satyavratā narāḥ<BR>
13,032.018e	dāntāḥ śamaparāś caiva tān namasyāmi keśava<BR>
13,032.019a	devatātithipūjāyāṃ prasaktā gṛhamedhinaḥ<BR>
13,032.019c	kapotavṛttayo nityaṃ tān namasyāmi yādava<BR>
13,032.019d*0272_01	avandhyakālā ye 'lubdhās trivarge sādhaneṣu vā<BR>
13,032.019d*0272_02	viśiṣṭācārayuktāś ca nārāyaṇa namāmi tān<BR>
13,032.020a	yeṣāṃ trivargaḥ kṛtyeṣu vartate nopahīyate<BR>
13,032.020c	śiṣṭācārapravṛttāś ca tān namasyāmy ahaṃ sadā<BR>
13,032.021a	brāhmaṇās triṣu lokeṣu ye trivargam anuṣṭhitāḥ<BR>
13,032.021c	alolupāḥ puṇyaśīlās tān namasyāmi keśava<BR>
13,032.022a	abbhakṣā vāyubhakṣāś ca sudhābhakṣāś ca ye sadā<BR>
13,032.022c	vrataiś ca vividhair yuktās tān namasyāmi mādhava<BR>
13,032.023a	ayonīn agniyonīṃś ca brahmayonīṃs tathaiva ca<BR>
13,032.023c	sarvabhūtātmayonīṃś ca tān namasyāmy ahaṃ dvijān<BR>
13,032.024a	nityam etān namasyāmi kṛṣṇa lokakarān ṛṣīn<BR>
13,032.024c	lokajyeṣṭhāñ jñānaniṣṭhāṃs tamoghnāṃl lokabhāskarān<BR>
13,032.025a	tasmāt tvam api vārṣṇeya dvijān pūjaya nityadā<BR>
13,032.025c	pūjitāḥ pūjanārhā hi sukhaṃ dāsyanti te 'nagha<BR>
13,032.025d@008_0000	yudhiṣṭhiraḥ<BR>
13,032.025d@008_0001	pitāmaha mahāprājña sarvaśāstraviśārada<BR>
13,032.025d@008_0002	tvatto 'haṃ śrotum icchāmi dharmaṃ bharatasattama<BR>
13,032.025d@008_0003	śaraṇāgataṃ ye rakṣanti bhūtagrāmaṃ caturvidham<BR>
13,032.025d@008_0004	kiṃ tasya bharataśreṣṭha phalaṃ bhavati tattvataḥ<BR>
13,032.025d@008_0004	bhīṣmaḥ<BR>
13,032.025d@008_0005	idaṃ śṛṇu mahārāja dharmaputra mahāyaśaḥ<BR>
13,032.025d@008_0006	itihāsaṃ purāvṛttaṃ śaraṇārthaṃ mahāphalam<BR>
13,032.025d@008_0007	prapātyamānaḥ śyenena kapotaḥ priyadarśanaḥ<BR>
13,032.025d@008_0008	vṛṣadarbhaṃ mahābhāgaṃ narendraṃ śaraṇaṃ gataḥ<BR>
13,032.025d@008_0009	sa taṃ dṛṣṭvā viśuddhātmā trāsād aṅkam upāgatam<BR>
13,032.025d@008_0010	āśvāsyāśvasihīty āha na te 'sti bhayam aṇḍaja<BR>
13,032.025d@008_0011	bhayaṃ te sumahat kasmāt kutra kiṃ vā kṛtaṃ tvayā<BR>
13,032.025d@008_0012	yena tvam iha saṃprāpto visaṃjño bhrāntacetanaḥ<BR>
13,032.025d@008_0013	navanīlotpalāpīḍa cāruvarṇa sudarśana<BR>
13,032.025d@008_0014	dāḍimāśokapuṣpākṣa mā trasasvābhayaṃ tava<BR>
13,032.025d@008_0015	matsakāśam anuprāptaṃ na tvāṃ kaś cit samutsahet<BR>
13,032.025d@008_0016	manasā grahaṇaṃ kartuṃ rakṣādhyakṣapuraskṛtam<BR>
13,032.025d@008_0017	kāśirājyaṃ tavādyedaṃ tvadarthaṃ jīvitaṃ tathā<BR>
13,032.025d@008_0018	śyenaḥ<BR>
13,032.025d@008_0018	tyajeyaṃ bhava viśrabdhaḥ kapota na bhayaṃ tava<BR>
13,032.025d@008_0019	mamaitad vihitaṃ bhakṣyaṃ na rājaṃs trātum arhasi<BR>
13,032.025d@008_0020	atikrāntaṃ ca prāptaṃ ca prayatnāc copapāditam<BR>
13,032.025d@008_0021	māṃsaṃ ca rudhiraṃ cāsya majjā medaś ca me hitam<BR>
13,032.025d@008_0022	paritoṣakaro hy eṣa mama māsyāgrato bhava<BR>
13,032.025d@008_0023	tṛṣṇā me bādhate 'tyugrā kṣudhā nirdahatīva mām<BR>
13,032.025d@008_0024	muñcainaṃ na hi śakṣyāmi rājan mandayituṃ kṣudhām<BR>
13,032.025d@008_0025	mayā hy anusṛto hy eṣa matpakṣanakhavikṣataḥ<BR>
13,032.025d@008_0026	kiṃ cid ucchvāsaniḥśvāsaṃ na rājan goptum arhasi<BR>
13,032.025d@008_0027	yadi svaviṣaye rājan prabhus tvaṃ rakṣaṇe nṛṇām<BR>
13,032.025d@008_0028	khecarasya tṛṣārtasya na tvaṃ prabhur atho mama<BR>
13,032.025d@008_0029	yadi vairiṣu bhṛtyeṣu svajanavyavahārayoḥ<BR>
13,032.025d@008_0030	viṣayeṣv indriyāṇāṃ ca ākāśe mā parākrama<BR>
13,032.025d@008_0031	prabhutvaṃ hi parākramya samyak pakṣahareṣu te<BR>
13,032.025d@008_0032	bhīṣmaḥ<BR>
13,032.025d@008_0032	yadi tvam iha dharmārthī mām api draṣṭum arhasi<BR>
13,032.025d@008_0033	śrutvā śyenasya tad vākyaṃ rājarṣir vismayaṃ gataḥ<BR>
13,032.025d@008_0034	saṃbhāvya cainaṃ tad vākyaṃ tadarthī pratyabhāṣata<BR>
13,032.025d@008_0035	govṛṣo vā varāho vā mṛgo vā mahiṣo 'pi vā<BR>
13,032.025d@008_0036	tvadartham adya kriyatāṃ kṣudhāpraśamanāya te<BR>
13,032.025d@008_0037	śaraṇāgataṃ na tyajeyam iti me vratam āhitam<BR>
13,032.025d@008_0038	śyenaḥ<BR>
13,032.025d@008_0038	na muñcati mamāṅgāni dvijo 'yaṃ paśya vai dvija<BR>
13,032.025d@008_0039	na varāhaṃ na cokṣāṇaṃ na cānyān vividhān dvijān<BR>
13,032.025d@008_0040	bhakṣayāmi mahārāja kim annādyena tena me<BR>
13,032.025d@008_0041	yas tu me vihito bhakṣaḥ svayaṃ devaiḥ sanātanaḥ<BR>
13,032.025d@008_0042	śyenāḥ kapotān khādanti sthitir eṣā sanātanī<BR>
13,032.025d@008_0043	uśīnara kapote tu yadi snehas tavānagha<BR>
13,032.025d@008_0044	rājā<BR>
13,032.025d@008_0044	tatas tvaṃ me prayacchādya svamāṃsaṃ tulayā dhṛtam<BR>
13,032.025d@008_0045	mahān anugraho me 'dya yas tvam evam ihāttha mām<BR>
13,032.025d@008_0046	bāḍham evaṃ kariṣyāmīty uktvāsau rājasattamaḥ<BR>
13,032.025d@008_0047	utkṛtyotkṛtya māṃsāni tulayā samatolayat<BR>
13,032.025d@008_0048	antaḥpure tatas tasya striyo ratnavibhūṣitāḥ<BR>
13,032.025d@008_0049	hāhābhūtā viniṣkrāntāḥ śrutvā paramaduḥkhitāḥ<BR>
13,032.025d@008_0050	tāsāṃ ruditaśabdena mantribhṛtyajanasya ca<BR>
13,032.025d@008_0051	babhūva sumahān nādo meghagambhīranisvanaḥ<BR>
13,032.025d@008_0052	niruddhaṃ gaganaṃ sarvaṃ śubhraṃ meghaiḥ samantataḥ<BR>
13,032.025d@008_0053	mahī pracalitā cāsīt tasya satyena karmaṇā<BR>
13,032.025d@008_0054	sa rājā pārśvataś caiva bāhubhyām ūrutaś ca yat<BR>
13,032.025d@008_0055	tāni māṃsāni saṃchidya tulāṃ pūrayate śanaiḥ<BR>
13,032.025d@008_0056	tathāpi na samas tena kapotena babhūva ha<BR>
13,032.025d@008_0057	asthibhūto yadā rājā nirmāṃso rudhirasravaḥ<BR>
13,032.025d@008_0058	tulāṃ tataḥ samārūḍhaḥ svaṃ māṃsakṣayam utsṛjan<BR>
13,032.025d@008_0059	tataḥ sendrās trayo lokās taṃ narendram upasthitāḥ<BR>
13,032.025d@008_0060	bheryaś cākāśagais tatra vāditā devaduṃdubhiḥ<BR>
13,032.025d@008_0061	amṛtenāvasiktaś ca vṛṣadarbho nareśvaraḥ<BR>
13,032.025d@008_0062	divyaiś ca susukhair mālyair abhivṛṣṭaḥ punaḥ punaḥ<BR>
13,032.025d@008_0063	devagandharvasaṃghātair apsarobhiś ca sarvataḥ<BR>
13,032.025d@008_0064	nṛttaś caivopagītaś ca pitāmaha iva prabhuḥ<BR>
13,032.025d@008_0065	hemaprāsādasaṃbādhaṃ maṇikāñcanatoraṇam<BR>
13,032.025d@008_0066	sa vaidūryamaṇistambhaṃ vimānaṃ samadhiṣṭhitaḥ<BR>
13,032.025d@008_0067	sa rājarṣir gataḥ svargaṃ karmaṇā tena śāśvatam<BR>
13,032.025d@008_0068	śaraṇāgateṣu caivaṃ tvaṃ kuru sarvaṃ yudhiṣṭhira<BR>
13,032.025d@008_0069	bhaktānām anuraktānām āśritānāṃ ca rakṣitā<BR>
13,032.025d@008_0070	dayāvān sarvabhūteṣu paratra sukham edhate<BR>
13,032.025d@008_0071	sādhuvṛtto hi yo rājā sadvṛttam anutiṣṭhati<BR>
13,032.025d@008_0072	kiṃ na prāptaṃ bhavet tena svavyājeneha karmaṇā<BR>
13,032.025d@008_0073	sa rājarṣir viśuddhātmā dhīraḥ satyaparākramaḥ<BR>
13,032.025d@008_0074	kāśīnām īśvaraḥ khyātas triṣu lokeṣu karmaṇā<BR>
13,032.025d@008_0075	yo 'py anyaḥ kārayed evaṃ śaraṇāgatarakṣaṇam<BR>
13,032.025d@008_0076	so 'pi gaccheta tām eva gatiṃ bharatasattama<BR>
13,032.025d@008_0077	idaṃ vṛttaṃ hi rājarṣer vṛṣadarbhasya kīrtayan<BR>
13,032.025d@008_0078	pūtātmā vai bhavel loke śṛṇuyād yaś ca nityaśaḥ<BR>
13,032.026a	asmiṃl loke sadā hy ete paratra ca sukhapradāḥ<BR>
13,032.026c	ta ete mānyamānā vai pradāsyanti sukhaṃ tava<BR>
13,032.027a	ye sarvātithayo nityaṃ goṣu ca brāhmaṇeṣu ca<BR>
13,032.027c	nityaṃ satye ca niratā durgāṇy atitaranti te<BR>
13,032.028a	nityaṃ śamaparā ye ca tathā ye cānasūyakāḥ<BR>
13,032.028c	nityaṃ svādhyāyino ye ca durgāṇy atitaranti te<BR>
13,032.029a	sarvān devān namasyanti ye caikaṃ devam āśritāḥ<BR>
13,032.029c	śraddadhānāś ca dāntāś ca durgāṇy atitaranti te<BR>
13,032.030a	tathaiva viprapravarān namaskṛtya yatavratān<BR>
13,032.030c	bhavanti ye dānaratā durgāṇy atitaranti te<BR>
13,032.030d*0273_01	tapasvinaś ca ye nityaṃ kaumārabrahmacāriṇaḥ<BR>
13,032.030d*0273_02	tapasā bhāvitātmāno durgāṇy atitaranti te<BR>
13,032.030d*0273_03	devatātithibhṛtyānāṃ pitṝṇāṃ cārcane ratāḥ<BR>
13,032.030d*0273_04	śiṣṭānnabhojino ye ca durgāṇy atitaranti te<BR>
13,032.031a	agnīn ādhāya vidhivat prayatā dhārayanti ye<BR>
13,032.031c	prāptāḥ somāhutiṃ caiva durgāṇy atitaranti te<BR>
13,032.032a	mātāpitror guruṣu ca samyag vartanti ye sadā<BR>
13,032.032c	yathā tvaṃ vṛṣṇiśārdūlety uktvaivaṃ virarāma saḥ<BR>
13,032.033a	tasmāt tvam api kaunteya pitṛdevadvijātithīn<BR>
13,032.033c	samyak pūjaya yena tvaṃ gatim iṣṭām avāpsyasi<BR>
13,033.001	yudhiṣṭhira uvāca<BR>
13,033.001a	kiṃ rājñaḥ sarvakṛtyānāṃ garīyaḥ syāt pitāmaha<BR>
13,033.001c	kiṃ kurvan karma nṛpatir ubhau lokau samaśnute<BR>
13,033.002	bhīṣma uvāca<BR>
13,033.002a	etad rājñaḥ kṛtyatamam abhiṣiktasya bhārata<BR>
13,033.002c	brāhmaṇānām anuṣṭhānam atyantaṃ sukham icchatā<BR>
13,033.002d*0274_01	brāhmaṇānāṃ rakṣaṇaṃ ca pūjā ca sukham icchataḥ<BR>
13,033.002d*0275_01	kartavyaṃ pārthiveneha tad viddhi bharatarṣabha<BR>
13,033.002e	śrotriyān brāhmaṇān vṛddhān nityam evābhipūjayet<BR>
13,033.003a	paurajānapadāṃś cāpi brāhmaṇāṃś ca bahuśrutān<BR>
13,033.003c	sāntvena bhogadānena namaskārais tathārcayet<BR>
13,033.004a	etat kṛtyatamaṃ rājño nityam eveti lakṣayet<BR>
13,033.004c	yathātmānaṃ yathā putrāṃs tathaitān paripālayet<BR>
13,033.005a	ye cāpy eṣāṃ pūjyatamās tān dṛḍhaṃ pratipūjayet<BR>
13,033.005c	teṣu śānteṣu tad rāṣṭraṃ sarvam eva virājate<BR>
13,033.006a	te pūjyās te namaskāryās te rakṣyāḥ pitaro yathā<BR>
13,033.006c	teṣv eva yātrā lokasya bhūtānām iva vāsave<BR>
13,033.007a	abhicārair upāyaiś ca daheyur api tejasā<BR>
13,033.007c	niḥśeṣaṃ kupitāḥ kuryur ugrāḥ satyaparākramāḥ<BR>
13,033.008a	nāntam eṣāṃ prapaśyāmi na diśaś cāpy apāvṛtāḥ<BR>
13,033.008c	kupitāḥ samudīkṣante dāveṣv agniśikhā iva<BR>
13,033.009a	vidyan teṣāṃ sāhasikā guṇās teṣām atīva hi<BR>
13,033.009c	kūpā iva tṛṇacchannā viśuddhā dyaur ivāpare<BR>
13,033.010a	prasahyakāriṇaḥ ke cit kārpāsamṛdavo 'pare<BR>
13,033.010b*0276_01	mānyās teṣāṃ sādhavo ye na nindyāś cāpy asādhavaḥ<BR>
13,033.010c	santi caiṣām atiśaṭhās tathānye 'titapasvinaḥ<BR>
13,033.011a	kṛṣigorakṣyam apy anye bhaikṣam anye 'py anuṣṭhitāḥ<BR>
13,033.011c	corāś cānye 'nṛtāś cānye tathānye naṭanartakāḥ<BR>
13,033.012a	sarvakarmasu dṛśyante praśānteṣv itareṣu ca<BR>
13,033.012c	vividhācārayuktāś ca brāhmaṇā bharatarṣabha<BR>
13,033.013a	nānākarmasu yuktānāṃ bahukarmopajīvinām<BR>
13,033.013c	dharmajñānāṃ satāṃ teṣāṃ nityam evānukīrtayet<BR>
13,033.014a	pitṝṇāṃ devatānāṃ ca manuṣyoragarakṣasām<BR>
13,033.014c	purohitā mahābhāgā brāhmaṇā vai narādhipa<BR>
13,033.015a	naite devair na pitṛbhir na gandharvair na rākṣasaiḥ<BR>
13,033.015c	nāsurair na piśācaiś ca śakyā jetuṃ dvijātayaḥ<BR>
13,033.016a	adaivaṃ daivataṃ kuryur daivataṃ cāpy adaivatam<BR>
13,033.016c	yam iccheyuḥ sa rājā syād yaṃ dviṣyuḥ sa parābhavet<BR>
13,033.017a	parivādaṃ ca ye kuryur brāhmaṇānām acetasaḥ<BR>
13,033.017b*0277_01	satyaṃ bravīmi te rājan vinaśyeyur asaṃśayam<BR>
13,033.017c	nindāpraśaṃsākuśalāḥ kīrtyakīrtiparāvarāḥ<BR>
13,033.017e	parikupyanti te rājan satataṃ dviṣatāṃ dvijāḥ<BR>
13,033.018a	brāhmaṇā yaṃ praśaṃsanti puruṣaḥ sa pravardhate<BR>
13,033.018c	brāhmaṇair yaḥ parākruṣṭaḥ parābhūyāt kṣaṇād dhi saḥ<BR>
13,033.019a	śakā yavanakāmbojās tās tāḥ kṣatriyajātayaḥ<BR>
13,033.019c	vṛṣalatvaṃ parigatā brāhmaṇānām adarśanāt<BR>
13,033.020a	dramiḷāś ca kaliṅgāś ca pulindāś cāpy uśīnarāḥ<BR>
13,033.020c	kaulāḥ sarpā māhiṣakās tās tāḥ kṣatriyajātayaḥ<BR>
13,033.021a	vṛṣalatvaṃ parigatā brāhmaṇānām adarśanāt<BR>
13,033.021c	śreyān parājayas tebhyo na jayo jayatāṃ vara<BR>
13,033.022a	yas tu sarvam idaṃ hanyād brāhmaṇaṃ ca na tatsamam<BR>
13,033.022c	brahmavadhyā mahān doṣa ity āhuḥ paramarṣayaḥ<BR>
13,033.023a	parivādo dvijātīnāṃ na śrotavyaḥ kathaṃ cana<BR>
13,033.023c	āsītādhomukhas tūṣṇīṃ samutthāya vrajeta vā<BR>
13,033.024a	na sa jāto janiṣyo vā pṛthivyām iha kaś cana<BR>
13,033.024c	yo brāhmaṇavirodhena sukhaṃ jīvitum utsahet<BR>
13,033.025a	durgraho muṣṭinā vāyur duḥsparśaḥ pāṇinā śaśī<BR>
13,033.025c	durdharā pṛthivī mūrdhnā durjayā brāhmaṇā bhuvi<BR>
13,034.001	bhīṣma uvāca<BR>
13,034.001a	brāhmaṇān eva satataṃ bhṛśaṃ saṃpratipūjayet<BR>
13,034.001c	ete hi somarājāna īśvarāḥ sukhaduḥkhayoḥ<BR>
13,034.002a	ete bhogair alaṃkārair anyaiś caiva kim icchakaiḥ<BR>
13,034.002c	sadā pūjyā namaskāryā rakṣyāś ca pitṛvan nṛpaiḥ<BR>
13,034.002e	ato rāṣṭrasya śāntir hi bhūtānām iva vāsavāt<BR>
13,034.003a	jāyatāṃ brahmavarcasvī rāṣṭre vai brāhmaṇaḥ śuciḥ<BR>
13,034.003c	mahārathaś ca rājanya eṣṭavyaḥ śatrutāpanaḥ<BR>
13,034.003d*0278_01	iti māṃ nāradaḥ prāha satataṃ sarvabhūtaye<BR>
13,034.004a	brāhmaṇaṃ jātisaṃpannaṃ dharmajñaṃ saṃśitavratam<BR>
13,034.004c	vāsayeta gṛhe rājan na tasmāt param asti vai<BR>
13,034.005a	brāhmaṇebhyo havir dattaṃ pratigṛhṇanti devatāḥ<BR>
13,034.005c	pitaraḥ sarvabhūtānāṃ naitebhyo vidyate param<BR>
13,034.006a	ādityaś candramā vāyur bhūmir āpo 'mbaraṃ diśaḥ<BR>
13,034.006c	sarve brāhmaṇam āviśya sadānnam upabhuñjate<BR>
13,034.007a	na tasyāśnanti pitaro yasya viprā na bhuñjate<BR>
13,034.007c	devāś cāpy asya nāśnanti pāpasya brāhmaṇadviṣaḥ<BR>
13,034.008a	brāhmaṇeṣu tu tuṣṭeṣu prīyante pitaraḥ sadā<BR>
13,034.008c	tathaiva devatā rājan nātra kāryā vicāraṇā<BR>
13,034.009a	tathaiva te 'pi prīyante yeṣāṃ bhavati tad dhaviḥ<BR>
13,034.009c	na ca pretya vinaśyanti gacchanti paramāṃ gatim<BR>
13,034.010a	yena yenaiva haviṣā brāhmaṇāṃs tarpayen naraḥ<BR>
13,034.010c	tena tenaiva prīyante pitaro devatās tathā<BR>
13,034.011a	brāhmaṇād eva tad bhūtaṃ prabhavanti yataḥ prajāḥ<BR>
13,034.011c	yataś cāyaṃ prabhavati pretya yatra ca gacchati<BR>
13,034.012a	vedaiṣa mārgaṃ svargasya tathaiva narakasya ca<BR>
13,034.012c	āgatānāgate cobhe brāhmaṇo dvipadāṃ varaḥ<BR>
13,034.012e	brāhmaṇo bharataśreṣṭha svadharmaṃ veda medhayā<BR>
13,034.013a	ye cainam anuvartante te na yānti parābhavam<BR>
13,034.013c	na te pretya vinaśyanti gacchanti na parābhavam<BR>
13,034.014a	ye brāhmaṇamukhāt prāptaṃ pratigṛhṇanti vai vacaḥ<BR>
13,034.014c	kṛtātmāno mahātmānas te na yānti parābhavam<BR>
13,034.015a	kṣatriyāṇāṃ pratapatāṃ tejasā ca balena ca<BR>
13,034.015c	brāhmaṇeṣv eva śāmyanti tejāṃsi ca balāni ca<BR>
13,034.016a	bhṛgavo 'jayaṃs tālajaṅghān nīpān aṅgiraso 'jayan<BR>
13,034.016c	bharadvājo vaitahavyān ailāṃś ca bharatarṣabha<BR>
13,034.017a	citrāyudhāṃś cāpy ajayann ete kṛṣṇājinadhvajāḥ<BR>
13,034.017c	prakṣipyātha ca kumbhān vai pāragāminam ārabhet<BR>
13,034.018a	yat kiṃ cit kathyate loke śrūyate paśyate 'pi vā<BR>
13,034.018c	sarvaṃ tad brāhmaṇeṣv eva gūḍho 'gnir iva dāruṣu<BR>
13,034.019a	atrāpy udāharantīmam itihāsaṃ purātanam<BR>
13,034.019c	saṃvādaṃ vāsudevasya pṛthvyāś ca bharatarṣabha<BR>
13,034.020	vāsudeva uvāca<BR>
13,034.020a	mātaraṃ sarvabhūtānāṃ pṛcche tvā saṃśayaṃ śubhe<BR>
13,034.020c	kena svit karmaṇā pāpaṃ vyapohati naro gṛhī<BR>
13,034.021	pṛthivy uvāca<BR>
13,034.021a	brāhmaṇān eva seveta pavitraṃ hy etad uttamam<BR>
13,034.021c	brāhmaṇān sevamānasya rajaḥ sarvaṃ praṇaśyati<BR>
13,034.022a	ato bhūtir ataḥ kīrtir ato buddhiḥ prajāyate<BR>
13,034.022c	apareṣāṃ pareṣāṃ ca parebhyaś caiva ye pare<BR>
13,034.023a	brāhmaṇā yaṃ praśaṃsanti puruṣaḥ sa pravardhate<BR>
13,034.023c	atha yo brāhmaṇākruṣṭaḥ parābhavati so 'cirāt<BR>
13,034.024a	yathā mahārṇave kṣipta āmaloṣṭo vinaśyati<BR>
13,034.024c	tathā duścaritaṃ karma parābhāvāya kalpate<BR>
13,034.025a	paśya candre kṛtaṃ lakṣma samudre lavaṇodakam<BR>
13,034.025c	tathā bhagasahasreṇa mahendraṃ paricihnitam<BR>
13,034.026a	teṣām eva prabhāvena sahasranayano hy asau<BR>
13,034.026c	śatakratuḥ samabhavat paśya mādhava yādṛśam<BR>
13,034.027a	icchan bhūtiṃ ca kīrtiṃ ca lokāṃś ca madhusūdana<BR>
13,034.027c	brāhmaṇānumate tiṣṭhet puruṣaḥ śucir ātmavān<BR>
13,034.028a	ity etad vacanaṃ śrutvā medinyā madhusūdanaḥ<BR>
13,034.028c	sādhu sādhv ity athety uktvā medinīṃ pratyapūjayat<BR>
13,034.029a	etāṃ śrutvopamāṃ pārtha prayato brāhmaṇarṣabhān<BR>
13,034.029a*0279_01	prayato bharatarṣabha<BR>
13,034.029a*0279_02	brāhmaṇāñ śrutasaṃpannān<BR>
13,034.029c	satataṃ pūjayethās tvaṃ tataḥ śreyo 'bhipatsyase<BR>
13,035.001	bhīṣma uvāca<BR>
13,035.001a	janmanaiva mahābhāgo brāhmaṇo nāma jāyate<BR>
13,035.001c	namasyaḥ sarvabhūtānām atithiḥ prasṛtāgrabhuk<BR>
13,035.002a	sarvān naḥ suhṛdas tāta brāhmaṇāḥ sumanomukhāḥ<BR>
13,035.002b*0280_01	sarvān ete haniṣyanti brāhmaṇā jātamanyavaḥ<BR>
13,035.002c	gīrbhir maṅgalayuktābhir anudhyāyanti pūjitāḥ<BR>
13,035.003a	sarvān no dviṣatas tāta brāhmaṇā jātamanyavaḥ<BR>
13,035.003c	gīrbhir dāruṇayuktābhir abhihanyur apūjitāḥ<BR>
13,035.004a	atra gāthā brahmagītāḥ kīrtayanti purāvidaḥ<BR>
13,035.004c	sṛṣṭvā dvijātīn dhātā hi yathāpūrvaṃ samādadhat<BR>
13,035.005a	na vo 'nyad iha kartavyaṃ kiṃ cid ūrdhvaṃ yathāvidhi<BR>
13,035.005c	guptā gopāyata brahma śreyo vas tena śobhanam<BR>
13,035.006a	svam eva kurvatāṃ karma śrīr vo brāhmī bhaviṣyati<BR>
13,035.006c	pramāṇaṃ sarvabhūtānāṃ pragrahaṃ ca gamiṣyatha<BR>
13,035.007a	na śaudraṃ karma kartavyaṃ brāhmaṇena vipaścitā<BR>
13,035.007c	śaudraṃ hi kurvataḥ karma dharmaḥ samuparudhyate<BR>
13,035.008a	śrīś ca buddhiś ca tejaś ca vibhūtiś ca pratāpinī<BR>
13,035.008c	svādhyāyenaiva māhātmyaṃ vimalaṃ pratipatsyatha<BR>
13,035.009a	hutvā cāhavanīyasthaṃ mahābhāgye pratiṣṭhitāḥ<BR>
13,035.009c	agrabhojyāḥ prasūtīnāṃ śriyā brāhmyānukalpitāḥ<BR>
13,035.010a	śraddhayā parayā yuktā hy anabhidrohalabdhayā<BR>
13,035.010c	damasvādhyāyaniratāḥ sarvān kāmān avāpsyatha<BR>
13,035.011a	yac caiva mānuṣe loke yac ca deveṣu kiṃ cana<BR>
13,035.011c	sarvaṃ tat tapasā sādhyaṃ jñānena vinayena ca<BR>
13,035.011d*0281_01	yuṣmatsaṃmānanāṃ prītiṃ pāvanaiḥ kṣatriyāśramam<BR>
13,035.011d*0281_02	amutreha samāyānti vaiśyaśūdrādikās tathā<BR>
13,035.011d*0281_03	arakṣitāś ca yuṣmābhir viruddhā yānti viplavam<BR>
13,035.011d*0281_04	yuṣmattejodhṛtā lokās tad rakṣatha jagattrayam<BR>
13,035.012a	ity etā brahmagītās te samākhyātā mayānagha<BR>
13,035.012c	viprānukampārtham idaṃ tena proktaṃ hi dhīmatā<BR>
13,035.013a	bhūyas teṣāṃ balaṃ manye yathā rājñas tapasvinaḥ<BR>
13,035.013c	durāsadāś ca caṇḍāś ca rabhasāḥ kṣiprakāriṇaḥ<BR>
13,035.014a	santy eṣāṃ siṃhasattvāś ca vyāghrasattvās tathāpare<BR>
13,035.014c	varāhamṛgasattvāś ca gajasattvās tathāpare<BR>
13,035.015a	karpāsamṛdavaḥ ke cit tathānye makaraspṛśaḥ<BR>
13,035.015c	vibhāṣyaghātinaḥ ke cit tathā cakṣurhaṇo 'pare<BR>
13,035.016a	santi cāśīviṣanibhāḥ santi mandās tathāpare<BR>
13,035.016c	vividhānīha vṛttāni brāhmaṇānāṃ yudhiṣṭhira<BR>
13,035.017a	mekalā dramiḍāḥ kāśāḥ pauṇḍrāḥ kollagirās tathā<BR>
13,035.017c	śauṇḍikā daradā darvāś caurāḥ śabarabarbarāḥ<BR>
13,035.018a	kirātā yavanāś caiva tās tāḥ kṣatriyajātayaḥ<BR>
13,035.018c	vṛṣalatvam anuprāptā brāhmaṇānām adarśanāt<BR>
13,035.019a	brāhmaṇānāṃ paribhavād asurāḥ salileśayāḥ<BR>
13,035.019c	brāhmaṇānāṃ prasādāc ca devāḥ svarganivāsinaḥ<BR>
13,035.020a	aśakyaṃ spraṣṭum ākāśam acālyo himavān giriḥ<BR>
13,035.020c	avāryā setunā gaṅgā durjayā brāhmaṇā bhuvi<BR>
13,035.021a	na brāhmaṇavirodhena śakyā śāstuṃ vasuṃdharā<BR>
13,035.021c	brāhmaṇā hi mahātmāno devānām api devatāḥ<BR>
13,035.022a	tān pūjayasva satataṃ dānena paricaryayā<BR>
13,035.022c	yadīcchasi mahīṃ bhoktum imāṃ sāgaramekhalām<BR>
13,035.023a	pratigraheṇa tejo hi viprāṇāṃ śāmyate 'nagha<BR>
13,035.023c	pratigrahaṃ ye neccheyus te 'pi rakṣyās tvayānagha<BR>
13,036.001	bhīṣma uvāca<BR>
13,036.001a	atrāpy udāharantīmam itihāsaṃ purātanam<BR>
13,036.001c	śakraśambarasaṃvādaṃ tan nibodha yudhiṣṭhira<BR>
13,036.002a	śakro hy ajñātarūpeṇa jaṭī bhūtvā rajoruṇaḥ<BR>
13,036.002c	virūpaṃ rūpam āsthāya praśnaṃ papraccha śambaram<BR>
13,036.003a	kena śambara vṛttena svajātyān adhitiṣṭhasi<BR>
13,036.003c	śreṣṭhaṃ tvāṃ kena manyante tan me prabrūhi pṛcchataḥ<BR>
13,036.004	śambara uvāca<BR>
13,036.004a	nāsūyāmi sadā viprān brahmāṇaṃ ca pitāmaham<BR>
13,036.004c	śāstrāṇi vadato viprān saṃmanyāmi yathāsukham<BR>
13,036.005a	śrutvā ca nāvajānāmi nāparādhyāmi karhi cit<BR>
13,036.005c	abhyarcyān anupṛcchāmi pādau gṛhṇāmi dhīmatām<BR>
13,036.006a	te viśrabdhāḥ prabhāṣante saṃyacchanti ca māṃ sadā<BR>
13,036.006c	pramatteṣv apramatto 'smi sadā supteṣu jāgṛmi<BR>
13,036.007a	te mā śāstrapathe yuktaṃ brahmaṇyam anasūyakam<BR>
13,036.007c	samāsiñcanti śāstāraḥ kṣaudraṃ madhv iva makṣikāḥ<BR>
13,036.008a	yac ca bhāṣanti te tuṣṭās tat tad gṛhṇāmi medhayā<BR>
13,036.008c	samādhim ātmano nityam anulomam acintayan<BR>
13,036.009a	so 'haṃ vāgagrasṛṣṭānāṃ rasānām avalehakaḥ<BR>
13,036.009c	svajātyān adhitiṣṭhāmi nakṣatrāṇīva candramāḥ<BR>
13,036.010a	etat pṛthivyām amṛtam etac cakṣur anuttamam<BR>
13,036.010c	yad brāhmaṇamukhāc chāstram iha śrutvā pravartate<BR>
13,036.011a	etat kāraṇam ājñāya dṛṣṭvā devāsuraṃ purā<BR>
13,036.011c	yuddhaṃ pitā me hṛṣṭātmā vismitaḥ pratyapadyata<BR>
13,036.012a	dṛṣṭvā ca brāhmaṇānāṃ tu mahimānaṃ mahātmanām<BR>
13,036.012c	paryapṛcchat katham ime siddhā iti niśākaram<BR>
13,036.012d*0282_01	sa pṛṣṭas tān uvācedaṃ siddhāṃs tatra niśākaraḥ<BR>
13,036.013	soma uvāca<BR>
13,036.013a	brāhmaṇās tapasā sarve sidhyante vāgbalāḥ sadā<BR>
13,036.013c	bhujavīryā hi rājāno vāgastrāś ca dvijātayaḥ<BR>
13,036.014a	pravasan vāpy adhīyīta bahvīr durvasatīr vasan<BR>
13,036.014c	nirmanyur api nirmāno yatiḥ syāt samadarśanaḥ<BR>
13,036.015a	api cej jātisaṃpannaḥ sarvān vedān pitur gṛhe<BR>
13,036.015c	ślāghamāna ivādhīyed grāmya ity eva taṃ viduḥ<BR>
13,036.016a	bhūmir etau nigirati sarpo bilaśayān iva<BR>
13,036.016c	rājānaṃ cāpy ayoddhāraṃ brāhmaṇaṃ cāpravāsinam<BR>
13,036.017a	atimānaḥ śriyaṃ hanti puruṣasyālpamedhasaḥ<BR>
13,036.017c	garbheṇa duṣyate kanyā gṛhavāsena ca dvijaḥ<BR>
13,036.017d*0283_01	vidyāvido lokavidas tapodamasamanvitāḥ<BR>
13,036.017d*0283_02	nityaṃ pūjyāś ca vandyāś ca dvijā lokadvayecchubhiḥ<BR>
13,036.018a	ity etan me pitā śrutvā somād adbhutadarśanāt<BR>
13,036.018c	brāhmaṇān pūjayām āsa tathaivāhaṃ mahāvratān<BR>
13,036.019	bhīṣma uvāca<BR>
13,036.019a	śrutvaitad vacanaṃ śakro dānavendramukhāc cyutam<BR>
13,036.019c	dvijān saṃpūjayām āsa mahendratvam avāpa ca<BR>
13,037.001	yudhiṣṭhira uvāca<BR>
13,037.001a	apūrvaṃ vā bhavet pātram atha vāpi ciroṣitam<BR>
13,037.001c	dūrād abhyāgataṃ vāpi kiṃ pātraṃ syāt pitāmaha<BR>
13,037.002	bhīṣma uvāca<BR>
13,037.002a	kriyā bhavati keṣāṃ cid upāṃśuvratam uttamam<BR>
13,037.002c	yo yo yāceta yat kiṃ cit sarvaṃ dadyāma ity uta<BR>
13,037.003a	apīḍayan bhṛtyavargam ity evam anuśuśruma<BR>
13,037.003c	pīḍayan bhṛtyavargaṃ hi ātmānam apakarṣati<BR>
13,037.004a	apūrvaṃ vāpi yat pātraṃ yac cāpi syāc ciroṣitam<BR>
13,037.004c	dūrād abhyāgataṃ cāpi tat pātraṃ ca vidur budhāḥ<BR>
13,037.005	yudhiṣṭhira uvāca<BR>
13,037.005a	apīḍayā ca bhṛtyānāṃ dharmasyāhiṃsayā tathā<BR>
13,037.005c	pātraṃ vidyāma tattvena yasmai dattaṃ na saṃtapet<BR>
13,037.006	bhīṣma uvāca<BR>
13,037.006a	ṛtvikpurohitācāryāḥ śiṣyāḥ saṃbandhibāndhavāḥ<BR>
13,037.006c	sarve pūjyāś ca mānyāś ca śrutavṛttopasaṃhitāḥ<BR>
13,037.007a	ato 'nyathā vartamānāḥ sarve nārhanti satkriyām<BR>
13,037.007c	tasmān nityaṃ parīkṣeta puruṣān praṇidhāya vai<BR>
13,037.008a	akrodhaḥ satyavacanam ahiṃsā dama ārjavam<BR>
13,037.008c	adroho nātimānaś ca hrīs titikṣā tapaḥ śamaḥ<BR>
13,037.009a	yasminn etāni dṛśyante na cākāryāṇi bhārata<BR>
13,037.009c	bhāvato viniviṣṭāni tat pātraṃ mānam arhati<BR>
13,037.010a	tathā ciroṣitaṃ cāpi saṃpratyāgatam eva ca<BR>
13,037.010c	apūrvaṃ caiva pūrvaṃ ca tat pātraṃ mānam arhati<BR>
13,037.011a	aprāmāṇyaṃ ca vedānāṃ śāstrāṇāṃ cātilaṅghanam<BR>
13,037.011c	sarvatra cānavasthānam etan nāśanam ātmanaḥ<BR>
13,037.012a	bhavet paṇḍitamānī yo brāhmaṇo vedanindakaḥ<BR>
13,037.012c	ānvīkṣikīṃ tarkavidyām anurakto nirarthikām<BR>
13,037.013a	hetuvādān bruvan satsu vijetāhetuvādikaḥ<BR>
13,037.013b*0284_01	vidyātapobhyāṃ hīnena na tu grāhyaḥ pratigrahaḥ<BR>
13,037.013b*0284_02	gṛhṇan pratigraham atho nayaty ātmānam eva ca<BR>
13,037.013b*0284_03	pratigrahasamartho 'pi nādatte yaḥ pratigraham<BR>
13,037.013b*0284_04	ye lokā dānaśīlānāṃ sa tān āpnoti puṣkalān<BR>
13,037.013c	ākroṣṭā cātivaktā ca brāhmaṇānāṃ sadaiva hi<BR>
13,037.014a	sarvābhiśaṅkī mūḍhaś ca bālaḥ kaṭukavāg api<BR>
13,037.014c	boddhavyas tādṛśas tāta naraśvānaṃ hi taṃ viduḥ<BR>
13,037.015a	yathā śvā bhaṣituṃ caiva hantuṃ caivāvasṛjyate<BR>
13,037.015c	evaṃ saṃbhāṣaṇārthāya sarvaśāstravadhāya ca<BR>
13,037.015e	alpaśrutāḥ kutarkāś ca dṛṣṭāḥ spṛṣṭāḥ kupaṇḍitāḥ<BR>
13,037.016a	śrutismṛtītihāsādipurāṇāraṇyavedinaḥ<BR>
13,037.016c	anurundhyād bahujñāṃś ca sārajñāṃś caiva paṇḍitān<BR>
13,037.017a	lokayātrā ca draṣṭavyā dharmaś cātmahitāni ca<BR>
13,037.017c	evaṃ naro vartamānaḥ śāśvatīr edhate samāḥ<BR>
13,037.018a	ṛṇam unmucya devānām ṛṣīṇāṃ ca tathaiva ca<BR>
13,037.018c	pitṝṇām atha viprāṇām atithīnāṃ ca pañcamam<BR>
13,037.019a	paryāyeṇa viśuddhena sunirṇiktena karmaṇā<BR>
13,037.019c	evaṃ gṛhasthaḥ karmāṇi kurvan dharmān na hīyate<BR>
13,037.019d*0285_01	pātrāṇām uttamaṃ pātraṃ tad āhur dharmacintakāḥ<BR>
13,038.001	yudhiṣṭhira uvāca<BR>
13,038.001a	strīṇāṃ svabhāvam icchāmi śrotuṃ bharatasattama<BR>
13,038.001c	striyo hi mūlaṃ doṣāṇāṃ laghucittāḥ pitāmaha<BR>
13,038.002	bhīṣma uvāca<BR>
13,038.002a	atrāpy udāharantīmam itihāsaṃ purātanam<BR>
13,038.002c	nāradasya ca saṃvādaṃ puṃścalyā pañcacūḍayā<BR>
13,038.003a	lokān anucaran dhīmān devarṣir nāradaḥ purā<BR>
13,038.003c	dadarśāpsarasaṃ brāhmīṃ pañcacūḍām aninditām<BR>
13,038.004a	tāṃ dṛṣṭvā cārusarvāṅgīṃ papracchāpsarasaṃ muniḥ<BR>
13,038.004c	saṃśayo hṛdi me kaś cit tan me brūhi sumadhyame<BR>
13,038.005a	evam uktā tu sā vipraṃ pratyuvācātha nāradam<BR>
13,038.005c	viṣaye sati vakṣyāmi samarthāṃ manyase ca mām<BR>
13,038.006	nārada uvāca<BR>
13,038.006a	na tvām aviṣaye bhadre niyokṣyāmi kathaṃ cana<BR>
13,038.006c	strīṇāṃ svabhāvam icchāmi tvattaḥ śrotuṃ varānane<BR>
13,038.007	bhīṣma uvāca<BR>
13,038.007a	etac chrutvā vacas tasya devarṣer apsarottamā<BR>
13,038.007c	pratyuvāca na śakṣyāmi strī satī nindituṃ striyaḥ<BR>
13,038.008a	viditās te striyo yāś ca yādṛśāś ca svabhāvataḥ<BR>
13,038.008c	na mām arhasi devarṣe niyoktuṃ praśna īdṛśe<BR>
13,038.009a	tām uvāca sa devarṣiḥ satyaṃ vada sumadhyame<BR>
13,038.009c	mṛṣāvāde bhaved doṣaḥ satye doṣo na vidyate<BR>
13,038.010a	ity uktā sā kṛtamatir abhavac cāruhāsinī<BR>
13,038.010c	strīdoṣāñ śāśvatān satyān bhāṣituṃ saṃpracakrame<BR>
13,038.011	pañcacūḍovāca<BR>
13,038.011a	kulīnā rūpavatyaś ca nāthavatyaś ca yoṣitaḥ<BR>
13,038.011c	maryādāsu na tiṣṭhanti sa doṣaḥ strīṣu nārada<BR>
13,038.012a	na strībhyaḥ kiṃ cid anyad vai pāpīyastaram asti vai<BR>
13,038.012c	striyo hi mūlaṃ doṣāṇāṃ tathā tvam api vettha ha<BR>
13,038.013a	samājñātān ṛddhimataḥ pratirūpān vaśe sthitān<BR>
13,038.013c	patīn antaram āsādya nālaṃ nāryaḥ pratīkṣitum<BR>
13,038.014a	asaddharmas tv ayaṃ strīṇām asmākaṃ bhavati prabho<BR>
13,038.014c	pāpīyaso narān yad vai lajjāṃ tyaktvā bhajāmahe<BR>
13,038.015a	striyaṃ hi yaḥ prārthayate saṃnikarṣaṃ ca gacchati<BR>
13,038.015c	īṣac ca kurute sevāṃ tam evecchanti yoṣitaḥ<BR>
13,038.016a	anarthitvān manuṣyāṇāṃ bhayāt parijanasya ca<BR>
13,038.016c	maryādāyām amaryādāḥ striyas tiṣṭhanti bhartṛṣu<BR>
13,038.017a	nāsāṃ kaś cid agamyo 'sti nāsāṃ vayasi saṃsthitiḥ<BR>
13,038.017c	virūpaṃ rūpavantaṃ vā pumān ity eva bhuñjate<BR>
13,038.018a	na bhayān nāpy anukrośān nārthahetoḥ kathaṃ cana<BR>
13,038.018c	na jñātikulasaṃbandhāt striyas tiṣṭhanti bhartṛṣu<BR>
13,038.019a	yauvane vartamānānāṃ mṛṣṭābharaṇavāsasām<BR>
13,038.019c	nārīṇāṃ svairavṛttānāṃ spṛhayanti kulastriyaḥ<BR>
13,038.020a	yāś ca śaśvad bahumatā rakṣyante dayitāḥ striyaḥ<BR>
13,038.020c	api tāḥ saṃprasajjante kubjāndhajaḍavāmanaiḥ<BR>
13,038.021a	paṅguṣv api ca devarṣe ye cānye kutsitā narāḥ<BR>
13,038.021c	strīṇām agamyo loke 'smin nāsti kaś cin mahāmune<BR>
13,038.022a	yadi puṃsāṃ gatir brahma kathaṃ cin nopapadyate<BR>
13,038.022c	apy anyonyaṃ pravartante na hi tiṣṭhanti bhartṛṣu<BR>
13,038.022d*0286_01	duṣṭācārāḥ pāparatā asatyā māyayā vṛtāḥ<BR>
13,038.022d*0286_02	adṛṣṭabuddhibahulāḥ prāyeṇety avagamyatām<BR>
13,038.023a	alābhāt puruṣāṇāṃ hi bhayāt parijanasya ca<BR>
13,038.023c	vadhabandhabhayāc cāpi svayaṃ guptā bhavanti tāḥ<BR>
13,038.024a	calasvabhāvā duḥsevyā durgrāhyā bhāvatas tathā<BR>
13,038.024b*0287_01	suhṛdy avadyahṛdyās tā vairakopālayāḥ sma tāḥ<BR>
13,038.024c	prājñasya puruṣasyeha yathā vācas tathā striyaḥ<BR>
13,038.025a	nāgnis tṛpyati kāṣṭhānāṃ nāpagānāṃ mahodadhiḥ<BR>
13,038.025c	nāntakaḥ sarvabhūtānāṃ na puṃsāṃ vāmalocanāḥ<BR>
13,038.026a	idam anyac ca devarṣe rahasyaṃ sarvayoṣitām<BR>
13,038.026c	dṛṣṭvaiva puruṣaṃ hṛdyaṃ yoniḥ praklidyate striyaḥ<BR>
13,038.026d*0288_01	susnātaṃ puruṣaṃ dṛṣṭvā sucandanalavokṣitam<BR>
13,038.026d*0288_02	yoniḥ svadyati nārīṇāṃ dṛteḥ pādād ivodakam<BR>
13,038.027a	kāmānām api dātāraṃ kartāraṃ mānasāntvayoḥ<BR>
13,038.027c	rakṣitāraṃ na mṛṣyanti bhartāraṃ paramaṃ striyaḥ<BR>
13,038.028a	na kāmabhogān bahulān nālaṃkārārthasaṃcayān<BR>
13,038.028c	tathaiva bahu manyante yathā ratyām anugraham<BR>
13,038.029a	antakaḥ śamano mṛtyuḥ pātālaṃ vaḍavāmukham<BR>
13,038.029c	kṣuradhārā viṣaṃ sarpo vahnir ity ekataḥ striyaḥ<BR>
13,038.030a	yataś ca bhūtāni mahānti pañca; yataś ca lokā vihitā vidhātrā<BR>
13,038.030c	yataḥ pumāṃsaḥ pramadāś ca nirmitās; tadaiva doṣāḥ pramadāsu nārada<BR>
13,039.001	yudhiṣṭhira uvāca<BR>
13,039.001a	ime vai mānavā loke strīṣu sajjanty abhīkṣṇaśaḥ<BR>
13,039.001c	mohena param āviṣṭā daivādiṣṭena pārthiva<BR>
13,039.001e	striyaś ca puruṣeṣv eva pratyakṣaṃ lokasākṣikam<BR>
13,039.002a	atra me saṃśayas tīvro hṛdi saṃparivartate<BR>
13,039.002c	katham āsāṃ narāḥ saṅgaṃ kurvate kurunandana<BR>
13,039.002e	striyo vā teṣu rajyante virajyante 'tha vā punaḥ<BR>
13,039.003a	iti tāḥ puruṣavyāghra kathaṃ śakyāḥ sma rakṣitum<BR>
13,039.003c	pramadāḥ puruṣeṇeha tan me vyākhyātum arhasi<BR>
13,039.004a	etā hi mayamāyābhir vañcayantīha mānavān<BR>
13,039.004c	na cāsāṃ mucyate kaś cit puruṣo hastam āgataḥ<BR>
13,039.004e	gāvo navatṛṇānīva gṛhṇanty eva navān navān<BR>
13,039.005a	śambarasya ca yā māyā yā māyā namucer api<BR>
13,039.005c	baleḥ kumbhīnaseś caiva sarvās tā yoṣito viduḥ<BR>
13,039.006a	hasantaṃ prahasanty etā rudantaṃ prarudanti ca<BR>
13,039.006c	apriyaṃ priyavākyaiś ca gṛhṇate kālayogataḥ<BR>
13,039.006d*0289_01	yadi jihvāsahasraṃ syāj jīvec ca śaradāṃ śatam<BR>
13,039.006d*0289_02	ananyakarmā strīdoṣān anuktvā nidhanaṃ vrajet<BR>
13,039.007a	uśanā veda yac chāstraṃ yac ca veda bṛhaspatiḥ<BR>
13,039.007c	strībuddhyā na viśiṣyete tāḥ sma rakṣyāḥ kathaṃ naraiḥ<BR>
13,039.008a	anṛtaṃ satyam ity āhuḥ satyaṃ cāpi tathānṛtam<BR>
13,039.008b*0290_01	doṣāspade 'śucau deśe hy āsāṃ raktās tv aho narāḥ<BR>
13,039.008c	iti yās tāḥ kathaṃ vīra saṃrakṣyāḥ puruṣair iha<BR>
13,039.009a	strīṇāṃ buddhyupaniṣkarṣād arthaśāstrāṇi śatruhan<BR>
13,039.009c	bṛhaspatiprabhṛtibhir manye sadbhiḥ kṛtāni vai<BR>
13,039.010a	saṃpūjyamānāḥ puruṣair vikurvanti mano nṛṣu<BR>
13,039.010c	apāstāś ca tathā rājan vikurvanti manaḥ striyaḥ<BR>
13,039.010d*0291_01	imāḥ prajā mahābāho dhārmikya iti naḥ śrutam<BR>
13,039.010d*0291_02	satkṛtāsatkṛtāś cāpi vikurvanti manaḥ sadā<BR>
13,039.011a	kas tāḥ śakto rakṣituṃ syād iti me saṃśayo mahān<BR>
13,039.011c	tan me brūhi mahābāho kurūṇāṃ vaṃśavardhana<BR>
13,039.012a	yadi śakyā kuruśreṣṭha rakṣā tāsāṃ kathaṃ cana<BR>
13,039.012c	kartuṃ vā kṛtapūrvā vā tan me vyākhyātum arhasi<BR>
13,040.001	bhīṣma uvāca<BR>
13,040.001a	evam etan mahābāho nātra mithyāsti kiṃ cana<BR>
13,040.001c	yathā bravīṣi kauravya nārīṃ prati janādhipa<BR>
13,040.002a	atra te vartayiṣyāmi itihāsaṃ purātanam<BR>
13,040.002c	yathā rakṣā kṛtā pūrvaṃ vipulena mahātmanā<BR>
13,040.003a	pramadāś ca yathā sṛṣṭā brahmaṇā bharatarṣabha<BR>
13,040.003c	yadarthaṃ tac ca te tāta pravakṣye vasudhādhipa<BR>
13,040.004a	na hi strībhya paraṃ putra pāpīyaḥ kiṃ cid asti vai<BR>
13,040.004c	agnir hi pramadā dīpto māyāś ca mayajā vibho<BR>
13,040.004e	kṣuradhārā viṣaṃ sarpo mṛtyur ity ekataḥ striyaḥ<BR>
13,040.005a	imāḥ prajā mahābāho dhārmikā iti naḥ śrutam<BR>
13,040.005c	svayaṃ gacchanti devatvaṃ tato devān iyād bhayam<BR>
13,040.006a	athābhyagacchan devās te pitāmaham ariṃdama<BR>
13,040.006c	nivedya mānasaṃ cāpi tūṣṇīm āsann avāṅmukhāḥ<BR>
13,040.007a	teṣām antargataṃ jñātvā devānāṃ sa pitāmahaḥ<BR>
13,040.007c	mānavānāṃ pramohārthaṃ kṛtyā nāryo 'sṛjat prabhuḥ<BR>
13,040.008a	pūrvasarge tu kaunteya sādhvyo nārya ihābhavan<BR>
13,040.008c	asādhvyas tu samutpannā kṛtyā sargāt prajāpateḥ<BR>
13,040.009a	tābhyaḥ kāmān yathākāmaṃ prādād dhi sa pitāmahaḥ<BR>
13,040.009c	tāḥ kāmalubdhāḥ pramadāḥ prāmathnanta narāṃs tadā<BR>
13,040.010a	krodhaṃ kāmasya deveśaḥ sahāyaṃ cāsṛjat prabhuḥ<BR>
13,040.010c	asajjanta prajāḥ sarvāḥ kāmakrodhavaśaṃ gatāḥ<BR>
13,040.010d*0292_01	dvijānāṃ ca gurūṇāṃ ca mahāgurunṛpādinām<BR>
13,040.010d*0292_02	kṣaṇastrīsaṅgakāmotthā yātanāho nirantarā<BR>
13,040.010d*0292_03	araktamanasāṃ nityaṃ brahmacaryamalātmanām<BR>
13,040.010d*0292_04	tapodamārcanādhyānayuktānāṃ śuddhir uttamā<BR>
13,040.011a	na ca strīṇāṃ kriyā kā cid iti dharmo vyavasthitaḥ<BR>
13,040.011c	nirindriyā amantrāś ca striyo 'nṛtam iti śrutiḥ<BR>
13,040.012a	śayyāsanam alaṃkāram annapānam anāryatām<BR>
13,040.012c	durvāgbhāvaṃ ratiṃ caiva dadau strībhyaḥ prajāpatiḥ<BR>
13,040.013a	na tāsāṃ rakṣaṇaṃ kartuṃ śakyaṃ puṃsā kathaṃ cana<BR>
13,040.013c	api viśvakṛtā tāta kutas tu puruṣair iha<BR>
13,040.014a	vācā vā vadhabandhair vā kleśair vā vividhais tathā<BR>
13,040.014c	na śakyā rakṣituṃ nāryas tā hi nityam asaṃyatāḥ<BR>
13,040.015a	idaṃ tu puruṣavyāghra purastāc chrutavān aham<BR>
13,040.015c	yathā rakṣā kṛtā pūrvaṃ vipulena gurustriyaḥ<BR>
13,040.015d*0293_01	tan nibodha mahārāja kathayāmi samāsataḥ<BR>
13,040.016a	ṛṣir āsīn mahābhāgo devaśarmeti viśrutaḥ<BR>
13,040.016c	tasya bhāryā rucir nāma rūpeṇāsadṛśī bhuvi<BR>
13,040.017a	tasya rūpeṇa saṃmattā devagandharvadānavāḥ<BR>
13,040.017c	viśeṣatas tu rājendra vṛtrahā pākaśāsanaḥ<BR>
13,040.018a	nārīṇāṃ caritajñaś ca devaśarmā mahāmuniḥ<BR>
13,040.018c	yathāśakti yathotsāhaṃ bhāryāṃ tām abhyarakṣata<BR>
13,040.019a	puraṃdaraṃ ca jānīte parastrīkāmacāriṇam<BR>
13,040.019c	tasmād yatnena bhāryāyā rakṣaṇaṃ sa cakāra ha<BR>
13,040.020a	sa kadā cid ṛṣis tāta yajñaṃ kartumanās tadā<BR>
13,040.020c	bhāryāsaṃrakṣaṇaṃ kāryaṃ kathaṃ syād ity acintayat<BR>
13,040.021a	rakṣāvidhānaṃ manasā sa vicintya mahātapāḥ<BR>
13,040.021c	āhūya dayitaṃ śiṣyaṃ vipulaṃ prāha bhārgavam<BR>
13,040.022a	yajñakāro gamiṣyāmi ruciṃ cemāṃ sureśvaraḥ<BR>
13,040.022c	putra prārthayate nityaṃ tāṃ rakṣasva yathābalam<BR>
13,040.023a	apramattena te bhāvyaṃ sadā prati puraṃdaram<BR>
13,040.023c	sa hi rūpāṇi kurute vividhāni bhṛgūdvaha<BR>
13,040.024a	ity ukto vipulas tena tapasvī niyatendriyaḥ<BR>
13,040.024c	sadaivogratapā rājann agnyarkasadṛśadyutiḥ<BR>
13,040.025a	dharmajñaḥ satyavādī ca tatheti pratyabhāṣata<BR>
13,040.025c	punaś cedaṃ mahārāja papraccha prathitaṃ gurum<BR>
13,040.026a	kāni rūpāṇi śakrasya bhavanty āgacchato mune<BR>
13,040.026c	vapus tejaś ca kīdṛg vai tan me vyākhyātum arhasi<BR>
13,040.027a	tataḥ sa bhagavāṃs tasmai vipulāya mahātmane<BR>
13,040.027c	ācacakṣe yathātattvaṃ māyāṃ śakrasya bhārata<BR>
13,040.028a	bahumāyaḥ sa viprarṣe balahā pākaśāsanaḥ<BR>
13,040.028c	tāṃs tān vikurute bhāvān bahūn atha muhur muhuḥ<BR>
13,040.029a	kirīṭī vajrabhṛd dhanvī mukuṭī baddhakuṇḍalaḥ<BR>
13,040.029c	bhavaty atha muhūrtena caṇḍālasamadarśanaḥ<BR>
13,040.030a	śikhī jaṭī cīravāsāḥ punar bhavati putraka<BR>
13,040.030c	bṛhaccharīraś ca punaḥ pīvaro 'tha punaḥ kṛśaḥ<BR>
13,040.031a	gauraṃ śyāmaṃ ca kṛṣṇaṃ ca varṇaṃ vikurute punaḥ<BR>
13,040.031c	virūpo rūpavāṃś caiva yuvā vṛddhas tathaiva ca<BR>
13,040.032a	prājño jaḍaś ca mūkaś ca hrasvo dīrghas tathaiva ca<BR>
13,040.032c	brāhmaṇaḥ kṣatriyaś caiva vaiśyaḥ śūdras tathaiva ca<BR>
13,040.032e	pratilomānulomaś ca bhavaty atha śatakratuḥ<BR>
13,040.033a	śukavāyasarūpī ca haṃsakokilarūpavān<BR>
13,040.033c	siṃhavyāghragajānāṃ ca rūpaṃ dhārayate punaḥ<BR>
13,040.034a	daivaṃ daityam atho rājñāṃ vapur dhārayate 'pi ca<BR>
13,040.034c	sukṛśo vāyubhagnāṅgaḥ śakunir vikṛtas tathā<BR>
13,040.035a	catuṣpād bahurūpaś ca punar bhavati bāliśaḥ<BR>
13,040.035c	makṣikāmaśakādīnāṃ vapur dhārayate 'pi ca<BR>
13,040.036a	na śakyam asya grahaṇaṃ kartuṃ vipula kena cit<BR>
13,040.036c	api viśvakṛtā tāta yena sṛṣṭam idaṃ jagat<BR>
13,040.037a	punar antarhitaḥ śakro dṛśyate jñānacakṣuṣā<BR>
13,040.037c	vāyubhūtaś ca sa punar devarājo bhavaty uta<BR>
13,040.038a	evaṃ rūpāṇi satataṃ kurute pākaśāsanaḥ<BR>
13,040.038c	tasmād vipula yatnena rakṣemāṃ tanumadhyamām<BR>
13,040.038d*0294_01	sā tvayā satataṃ rakṣyā ity uktvā prayayau muniḥ<BR>
13,040.039a	yathā ruciṃ nāvalihed devendro bhṛgusattama<BR>
13,040.039c	kratāv upahitaṃ nyastaṃ haviḥ śveva durātmavān<BR>
13,040.040a	evam ākhyāya sa munir yajñakāro 'gamat tadā<BR>
13,040.040c	devaśarmā mahābhāgas tato bharatasattama<BR>
13,040.041a	vipulas tu vacaḥ śrutvā guroś cintāparo 'bhavat<BR>
13,040.041c	rakṣāṃ ca paramāṃ cakre devarājān mahābalāt<BR>
13,040.042a	kiṃ nu śakyaṃ mayā kartuṃ gurudārābhirakṣaṇe<BR>
13,040.042c	māyāvī hi surendro 'sau durdharṣaś cāpi vīryavān<BR>
13,040.043a	nāpidhāyāśramaṃ śakyo rakṣituṃ pākaśāsanaḥ<BR>
13,040.043c	uṭajaṃ vā tathā hy asya nānāvidhasarūpatā<BR>
13,040.044a	vāyurūpeṇa vā śakro gurupatnīṃ pradharṣayet<BR>
13,040.044c	tasmād imāṃ saṃpraviśya ruciṃ sthāsye 'ham adya vai<BR>
13,040.045a	atha vā pauruṣeṇeyam aśakyā rakṣituṃ mayā<BR>
13,040.045c	bahurūpo hi bhagavāñ chrūyate harivāhanaḥ<BR>
13,040.046a	so 'haṃ yogabalād enāṃ rakṣiṣye pākaśāsanāt<BR>
13,040.046c	gātrāṇi gātrair asyāhaṃ saṃpravekṣye 'bhirakṣitum<BR>
13,040.047a	yady ucchiṣṭām imāṃ patnīṃ ruciṃ paśyeta me guruḥ<BR>
13,040.047c	śapsyaty asaṃśayaṃ kopād divyajñāno mahātapāḥ<BR>
13,040.048a	na ceyaṃ rakṣituṃ śakyā yathānyā pramadā nṛbhiḥ<BR>
13,040.048c	māyāvī hi surendro 'sāv aho prāpto 'smi saṃśayam<BR>
13,040.049a	avaśyakaraṇīyaṃ hi guror iha hi śāsanam<BR>
13,040.049c	yadi tv etad ahaṃ kuryām āścaryaṃ syāt kṛtaṃ mayā<BR>
13,040.050a	yogenānupraviśyeha gurupatnyāḥ kalevaram<BR>
13,040.050c	nirmuktasya rajorūpān nāparādho bhaven mama<BR>
13,040.050d*0295_01	mana eva manuṣyāṇāṃ kāraṇaṃ bandhamokṣayoḥ<BR>
13,040.050d*0295_02	anyathāliṅgyate kāntā duhitāliṅgyate 'nyathā<BR>
13,040.050d*0295_03	garbhasaṃstho yathā putro jāyamāno na lipyate<BR>
13,040.050d*0295_04	evaṃ jñānī na laukyaiś ca karmabhir naiva duṣyate<BR>
13,040.051a	yathā hi śūnyāṃ pathikaḥ sabhām adhyāvaset pathi<BR>
13,040.051c	tathādyāvāsayiṣyāmi gurupatnyāḥ kalevaram<BR>
13,040.052a	asaktaḥ padmapatrastho jalabindur yathā calaḥ<BR>
13,040.052c	evam eva śarīre 'syā nivatsyāmi samāhitaḥ<BR>
13,040.053a	ity evaṃ dharmam ālokya vedavedāṃś ca sarvaśaḥ<BR>
13,040.053c	tapaś ca vipulaṃ dṛṣṭvā guror ātmana eva ca<BR>
13,040.054a	iti niścitya manasā rakṣāṃ prati sa bhārgavaḥ<BR>
13,040.054c	ātiṣṭhat paramaṃ yatnaṃ yathā tac chṛṇu pārthiva<BR>
13,040.055a	gurupatnīm upāsīno vipulaḥ sa mahātapāḥ<BR>
13,040.055c	upāsīnām anindyāṅgīṃ kathābhiḥ samalobhayat<BR>
13,040.055d*0296_01	vipulo 'tha ruciṃ tasmin yogāt tāṃ praviveśa ha<BR>
13,040.055d*0296_02	rakṣituṃ gurupatnīṃ sa bahurūpāc chatakratoḥ<BR>
13,040.056a	netrābhyāṃ netrayor asyā raśmīn saṃyojya raśmibhiḥ<BR>
13,040.056c	viveśa vipulaḥ kāyam ākāśaṃ pavano yathā<BR>
13,040.057a	lakṣaṇaṃ lakṣaṇenaiva vadanaṃ vadanena ca<BR>
13,040.057c	aviceṣṭann atiṣṭhad vai chāyevāntargato muniḥ<BR>
13,040.058a	tato viṣṭabhya vipulo gurupatnyāḥ kalevaram<BR>
13,040.058c	uvāsa rakṣaṇe yukto na ca sā tam abudhyata<BR>
13,040.059a	yaṃ kālaṃ nāgato rājan gurus tasya mahātmanaḥ<BR>
13,040.059c	kratuṃ samāpya svagṛhaṃ taṃ kālaṃ so 'bhyarakṣata<BR>
13,041.001	bhīṣma uvāca<BR>
13,041.001a	tataḥ kadā cid devendro divyarūpavapurdharaḥ<BR>
13,041.001c	idam antaram ity evaṃ tato 'bhyāgād athāśramam<BR>
13,041.002a	rūpam apratimaṃ kṛtvā lobhanīyaṃ janādhipa<BR>
13,041.002c	darśanīyatamo bhūtvā praviveśa tam āśramam<BR>
13,041.003a	sa dadarśa tam āsīnaṃ vipulasya kalevaram<BR>
13,041.003c	niśceṣṭaṃ stabdhanayanaṃ yathālekhyagataṃ tathā<BR>
13,041.004a	ruciṃ ca rucirāpāṅgīṃ pīnaśroṇipayodharām<BR>
13,041.004c	padmapatraviśālākṣīṃ saṃpūrṇendunibhānanām<BR>
13,041.005a	sā tam ālokya sahasā pratyutthātum iyeṣa ha<BR>
13,041.005c	rūpeṇa vismitā ko 'sīty atha vaktum ihecchatī<BR>
13,041.006a	utthātukāmāpi satī vyatiṣṭhad vipulena sā<BR>
13,041.006c	nigṛhītā manuṣyendra na śaśāka viceṣṭitum<BR>
13,041.007a	tām ābabhāṣe devendraḥ sāmnā paramavalgunā<BR>
13,041.007c	tvadartham āgataṃ viddhi devendraṃ māṃ śucismite<BR>
13,041.008a	kliśyamānam anaṅgena tvatsaṃkalpodbhavena vai<BR>
13,041.008c	tat paryāpnuhi māṃ subhru purā kālo 'tivartate<BR>
13,041.009a	tam evaṃvādinaṃ śakraṃ śuśrāva vipulo muniḥ<BR>
13,041.009c	gurupatnyāḥ śarīrastho dadarśa ca surādhipam<BR>
13,041.010a	na śaśāka ca sā rājan pratyutthātum aninditā<BR>
13,041.010c	vaktuṃ ca nāśakad rājan viṣṭabdhā vipulena sā<BR>
13,041.011a	ākāraṃ gurupatnyās tu vijñāya sa bhṛgūdvahaḥ<BR>
13,041.011c	nijagrāha mahātejā yogena balavat prabho<BR>
13,041.011e	babandha yogabandhaiś ca tasyāḥ sarvendriyāṇi saḥ<BR>
13,041.012a	tāṃ nirvikārāṃ dṛṣṭvā tu punar eva śacīpatiḥ<BR>
13,041.012c	uvāca vrīḍito rājaṃs tāṃ yogabalamohitām<BR>
13,041.013a	ehy ehīti tataḥ sā taṃ prativaktum iyeṣa ca<BR>
13,041.013c	sa tāṃ vācaṃ guroḥ patnyā vipulaḥ paryavartayat<BR>
13,041.014a	bhoḥ kim āgamane kṛtyam iti tasyāś ca niḥsṛtā<BR>
13,041.014c	vaktrāc chaśāṅkapratimād vāṇī saṃskārabhūṣitā<BR>
13,041.015a	vrīḍitā sā tu tad vākyam uktvā paravaśā tadā<BR>
13,041.015c	puraṃdaraś ca saṃtrasto babhūva vimanās tadā<BR>
13,041.016a	sa tad vaikṛtam ālakṣya devarājo viśāṃ pate<BR>
13,041.016c	avaikṣata sahasrākṣas tadā divyena cakṣuṣā<BR>
13,041.017a	dadarśa ca muniṃ tasyāḥ śarīrāntaragocaram<BR>
13,041.017c	pratibimbam ivādarśe gurupatnyāḥ śarīragam<BR>
13,041.018a	sa taṃ ghoreṇa tapasā yuktaṃ dṛṣṭvā puraṃdaraḥ<BR>
13,041.018c	prāvepata susaṃtrastaḥ śāpabhītas tadā vibho<BR>
13,041.019a	vimucya gurupatnīṃ tu vipulaḥ sumahātapāḥ<BR>
13,041.019c	svaṃ kalevaram āviśya śakraṃ bhītam athābravīt<BR>
13,041.020a	ajitendriya pāpātman kāmātmaka puraṃdara<BR>
13,041.020c	na ciraṃ pūjayiṣyanti devās tvāṃ mānuṣās tathā<BR>
13,041.021a	kiṃ nu tad vismṛtaṃ śakra na tan manasi te sthitam<BR>
13,041.021c	gautamenāsi yan mukto bhagāṅkaparicihnitaḥ<BR>
13,041.022a	jāne tvāṃ bāliśamatim akṛtātmānam asthiram<BR>
13,041.022c	mayeyaṃ rakṣyate mūḍha gaccha pāpa yathāgatam<BR>
13,041.023a	nāhaṃ tvām adya mūḍhātman daheyaṃ hi svatejasā<BR>
13,041.023c	kṛpāyamāṇas tu na te dagdhum icchāmi vāsava<BR>
13,041.024a	sa ca ghoratapā dhīmān gurur me pāpacetasam<BR>
13,041.024c	dṛṣṭvā tvāṃ nirdahed adya krodhadīptena cakṣuṣā<BR>
13,041.025a	naivaṃ tu śakra kartavyaṃ punar mānyāś ca te dvijāḥ<BR>
13,041.025c	mā gamaḥ sasutāmātyo 'tyayaṃ brahmabalārditaḥ<BR>
13,041.026a	amaro 'smīti yad buddhim etām āsthāya vartase<BR>
13,041.026c	māvamaṃsthā na tapasām asādhyaṃ nāma kiṃ cana<BR>
13,041.027a	tac chrutvā vacanaṃ śakro vipulasya mahātmanaḥ<BR>
13,041.027c	akiṃcid uktvā vrīḍitas tatraivāntaradhīyata<BR>
13,041.028a	muhūrtayāte śakre tu devaśarmā mahātapāḥ<BR>
13,041.028c	kṛtvā yajñaṃ yathākāmam ājagāma svam āśramam<BR>
13,041.029a	āgate 'tha gurau rājan vipulaḥ priyakarmakṛt<BR>
13,041.029c	rakṣitāṃ gurave bhāryāṃ nyavedayad aninditām<BR>
13,041.030a	abhivādya ca śāntātmā sa guruṃ guruvatsalaḥ<BR>
13,041.030c	vipulaḥ paryupātiṣṭhad yathāpūrvam aśaṅkitaḥ<BR>
13,041.031a	viśrāntāya tatas tasmai sahāsīnāya bhāryayā<BR>
13,041.031c	nivedayām āsa tadā vipulaḥ śakrakarma tat<BR>
13,041.032a	tac chrutvā sa munis tuṣṭo vipulasya pratāpavān<BR>
13,041.032c	babhūva śīlavṛttābhyāṃ tapasā niyamena ca<BR>
13,041.033a	vipulasya gurau vṛttiṃ bhaktim ātmani ca prabhuḥ<BR>
13,041.033c	dharme ca sthiratāṃ dṛṣṭvā sādhu sādhv ity uvāca ha<BR>
13,041.034a	pratinandya ca dharmātmā śiṣyaṃ dharmaparāyaṇam<BR>
13,041.034c	vareṇa cchandayām āsa sa tasmād guruvatsalaḥ<BR>
13,041.034c*0297_01	devaśarmā mahāmatiḥ<BR>
13,041.034c*0297_02	sthitiṃ ca dharme jagrāha<BR>
13,041.034e	anujñātaś ca guruṇā cacārānuttamaṃ tapaḥ<BR>
13,041.035a	tathaiva devaśarmāpi sabhāryaḥ sa mahātapāḥ<BR>
13,041.035c	nirbhayo balavṛtraghnāc cacāra vijane vane<BR>
13,042.001	bhīṣma uvāca<BR>
13,042.001a	vipulas tv akarot tīvraṃ tapaḥ kṛtvā guror vacaḥ<BR>
13,042.001c	tapoyuktam athātmānam amanyata ca vīryavān<BR>
13,042.002a	sa tena karmaṇā spardhan pṛthivīṃ pṛthivīpate<BR>
13,042.002c	cacāra gatabhīḥ prīto labdhakīrtir varo nṛṣu<BR>
13,042.003a	ubhau lokau jitau cāpi tathaivāmanyata prabhuḥ<BR>
13,042.003c	karmaṇā tena kauravya tapasā vipulena ca<BR>
13,042.004a	atha kāle vyatikrānte kasmiṃś cit kurunandana<BR>
13,042.004c	rucyā bhaginyā dānaṃ vai babhūva dhanadhānyavat<BR>
13,042.005a	etasminn eva kāle tu divyā kā cid varāṅganā<BR>
13,042.005c	bibhratī paramaṃ rūpaṃ jagāmātha vihāyasā<BR>
13,042.006a	tasyāḥ śarīrāt puṣpāṇi patitāni mahītale<BR>
13,042.006c	tasyāśramasyāvidūre divyagandhāni bhārata<BR>
13,042.007a	tāny agṛhṇāt tato rājan rucir nalinalocanā<BR>
13,042.007c	tadā nimantrakas tasyā aṅgebhyaḥ kṣipram āgamat<BR>
13,042.008a	tasyā hi bhaginī tāta jyeṣṭhā nāmnā prabhāvatī<BR>
13,042.008c	bhāryā citrarathasyātha babhūvāṅgeśvarasya vai<BR>
13,042.009a	pinahya tāni puṣpāṇi keśeṣu varavarṇinī<BR>
13,042.009c	āmantritā tato 'gacchad rucir aṅgapater gṛhān<BR>
13,042.010a	puṣpāṇi tāni dṛṣṭvātha tadāṅgendravarāṅganā<BR>
13,042.010c	bhaginīṃ codayām āsa puṣpārthe cārulocanā<BR>
13,042.011a	sā bhartre sarvam ācaṣṭa ruciḥ surucirānanā<BR>
13,042.011c	bhaginyā bhāṣitaṃ sarvam ṛṣis tac cābhyanandata<BR>
13,042.012a	tato vipulam ānāyya devaśarmā mahātapāḥ<BR>
13,042.012c	puṣpārthe codayām āsa gaccha gaccheti bhārata<BR>
13,042.012d*0298_01	gaccha gaccheti puṣpārtham āśramaṃ me 'tha bhārata<BR>
13,042.013a	vipulas tu guror vākyam avicārya mahātapāḥ<BR>
13,042.013c	sa tathety abravīd rājaṃs taṃ ca deśaṃ jagāma ha<BR>
13,042.014a	yasmin deśe tu tāny āsan patitāni nabhastalāt<BR>
13,042.014c	amlānāny api tatrāsan kusumāny aparāṇy api<BR>
13,042.015a	tataḥ sa tāni jagrāha divyāni rucirāṇi ca<BR>
13,042.015c	prāptāni svena tapasā divyagandhāni bhārata<BR>
13,042.016a	saṃprāpya tāni prītātmā guror vacanakārakaḥ<BR>
13,042.016c	tato jagāma tūrṇaṃ ca campāṃ campakamālinīm<BR>
13,042.017a	sa vane vijane tāta dadarśa mithunaṃ nṛṇām<BR>
13,042.017c	cakravat parivartantaṃ gṛhītvā pāṇinā karam<BR>
13,042.018a	tatraikas tūrṇam agamat tatpade parivartayan<BR>
13,042.018c	ekas tu na tathā rājaṃś cakratuḥ kalahaṃ tataḥ<BR>
13,042.019a	tvaṃ śīghraṃ gacchasīty eko 'bravīn neti tathāparaḥ<BR>
13,042.019c	neti neti ca tau tāta parasparam athocatuḥ<BR>
13,042.020a	tayor vispardhator evaṃ śapatho 'yam abhūt tadā<BR>
13,042.020c	manasoddiśya vipulaṃ tato vākyam athocatuḥ<BR>
13,042.021a	āvayor anṛtaṃ prāha yas tasyātha dvijasya vai<BR>
13,042.021c	vipulasya pare loke yā gatiḥ sā bhaved iti<BR>
13,042.022a	etac chrutvā tu vipulo viṣaṇṇavadano 'bhavat<BR>
13,042.022c	evaṃ tīvratapāś cāhaṃ kaṣṭaś cāyaṃ parigrahaḥ<BR>
13,042.023a	mithunasyāsya kiṃ me syāt kṛtaṃ pāpaṃ yato gatiḥ<BR>
13,042.023c	aniṣṭā sarvabhūtānāṃ kīrtitānena me 'dya vai<BR>
13,042.024a	evaṃ saṃcintayann eva vipulo rājasattama<BR>
13,042.024c	avāṅmukho nyastaśirā dadhyau duṣkṛtam ātmanaḥ<BR>
13,042.025a	tataḥ ṣaḍ anyān puruṣān akṣaiḥ kāñcanarājataiḥ<BR>
13,042.025c	apaśyad dīvyamānān vai lobhaharṣānvitāṃs tathā<BR>
13,042.026a	kurvataḥ śapathaṃ taṃ vai yaḥ kṛto mithunena vai<BR>
13,042.026c	vipulaṃ vai samuddiśya te 'pi vākyam athābruvan<BR>
13,042.027a	yo lobham āsthāyāsmākaṃ viṣamaṃ kartum utsahet<BR>
13,042.027c	vipulasya pare loke yā gatis tām avāpnuyāt<BR>
13,042.028a	etac chrutvā tu vipulo nāpaśyad dharmasaṃkaram<BR>
13,042.028c	janmaprabhṛti kauravya kṛtapūrvam athātmanaḥ<BR>
13,042.029a	sa pradadhyau tadā rājann agnāv agnir ivāhitaḥ<BR>
13,042.029c	dahyamānena manasā śāpaṃ śrutvā tathāvidham<BR>
13,042.030a	tasya cintayatas tāta bahvyo dinaniśā yayuḥ<BR>
13,042.030c	idam āsīn manasi ca rucyā rakṣaṇakāritam<BR>
13,042.031a	lakṣaṇaṃ lakṣaṇenaiva vadanaṃ vadanena ca<BR>
13,042.031c	vidhāya na mayā coktaṃ satyam etad guros tadā<BR>
13,042.032a	etad ātmani kauravya duṣkṛtaṃ vipulas tadā<BR>
13,042.032c	amanyata mahābhāga tathā tac ca na saṃśayaḥ<BR>
13,042.033a	sa campāṃ nagarīm etya puṣpāṇi gurave dadau<BR>
13,042.033c	pūjayām āsa ca guruṃ vidhivat sa gurupriyaḥ<BR>
13,043.001	bhīṣma uvāca<BR>
13,043.001a	tam āgatam abhiprekṣya śiṣyaṃ vākyam athābravīt<BR>
13,043.001c	devaśarmā mahātejā yat tac chṛṇu narādhipa<BR>
13,043.002	devaśarmovāca<BR>
13,043.002a	kiṃ te vipula dṛṣṭaṃ vai tasminn adya mahāvane<BR>
13,043.002c	te tvā jānanti nipuṇa ātmā ca rucir eva ca<BR>
13,043.003	vipula uvāca<BR>
13,043.003a	brahmarṣe mithunaṃ kiṃ tat ke ca te puruṣā vibho<BR>
13,043.003c	ye māṃ jānanti tattvena tāṃś ca me vaktum arhasi<BR>
13,043.004	devaśarmovāca<BR>
13,043.004a	yad vai tan mithunaṃ brahmann ahorātraṃ hi viddhi tat<BR>
13,043.004c	cakravat parivarteta tat te jānāti duṣkṛtam<BR>
13,043.005a	ye ca te puruṣā vipra akṣair dīvyanti hṛṣṭavat<BR>
13,043.005c	ṛtūṃs tān abhijānīhi te te jānanti duṣkṛtam<BR>
13,043.006a	na māṃ kaś cid vijānīta iti kṛtvā na viśvaset<BR>
13,043.006c	naro rahasi pāpātmā pāpakaṃ karma vai dvija<BR>
13,043.007a	kurvāṇaṃ hi naraṃ karma pāpaṃ rahasi sarvadā<BR>
13,043.007c	paśyanti ṛtavaś cāpi tathā dinaniśe 'py uta<BR>
13,043.007d*0299_01	tathaiva hi bhaveyus te lokāḥ pāpakṛto yathā<BR>
13,043.007d*0299_02	kṛtvā nācakṣataḥ karma mama tac ca tvayā kṛtam<BR>
13,043.008a	te tvāṃ harṣasmitaṃ dṛṣṭvā guroḥ karmānivedakam<BR>
13,043.008c	smārayantas tathā prāhus te yathā śrutavān bhavān<BR>
13,043.009a	ahorātraṃ vijānāti ṛtavaś cāpi nityaśaḥ<BR>
13,043.009c	puruṣe pāpakaṃ karma śubhaṃ vā śubhakarmaṇaḥ<BR>
13,043.010a	tat tvayā mama yat karma vyabhicārād bhayātmakam<BR>
13,043.010b*0300_01	tat tvayā vai tathā kāryam abhicārabhayātmakam<BR>
13,043.010c	nākhyātam iti jānantas te tvām āhus tathā dvija<BR>
13,043.011a	te caiva hi bhaveyus te lokāḥ pāpakṛto yathā<BR>
13,043.011c	kṛtvā nācakṣataḥ karma mama yac ca tvayā kṛtam<BR>
13,043.012a	tathā śakyā ca durvṛttā rakṣituṃ pramadā dvija<BR>
13,043.012c	na ca tvaṃ kṛtavān kiṃ cid āgaḥ prīto 'smi tena te<BR>
13,043.012d*0301_01	manodoṣavihīnānāṃ na doṣaḥ syāt tathā tava<BR>
13,043.012d*0301_02	anyathāliṅgyate kāntā snehena duhitānyathā<BR>
13,043.012d*0301_03	yateś ca kāmukānāṃ ca yoṣidrūpe 'nyathā matiḥ<BR>
13,043.012d*0301_04	aśikṣayaiva manasaḥ prāyo lokas tu vañcyate<BR>
13,043.012d*0301_05	lolety udvijate loko vaktrāsava iti spṛhā<BR>
13,043.012d*0301_06	abandhāyogyamanasām iti mantrātmadaivatam<BR>
13,043.012d*0301_07	na rāgasnehalobhāndhaṃ karmiṇāṃ tan mahāphalam<BR>
13,043.012d*0301_08	niṣkaṣāyo viśuddhas tvaṃ rucyāveśān na dūṣitaḥ<BR>
13,043.013a	yadi tv ahaṃ tvā durvṛttam adrākṣaṃ dvijasattama<BR>
13,043.013c	śapeyaṃ tvām ahaṃ krodhān na me 'trāsti vicāraṇā<BR>
13,043.014a	sajjanti puruṣe nāryaḥ puṃsāṃ so 'rthaś ca puṣkalaḥ<BR>
13,043.014c	anyathā rakṣataḥ śāpo 'bhaviṣyat te gatiś ca sā<BR>
13,043.015a	rakṣitā sā tvayā putra mama cāpi niveditā<BR>
13,043.015c	ahaṃ te prītimāṃs tāta svasti svargaṃ gamiṣyasi<BR>
13,043.016	bhīṣma uvāca<BR>
13,043.016a	ity uktvā vipulaṃ prīto devaśarmā mahān ṛṣiḥ<BR>
13,043.016c	mumoda svargam āsthāya sahabhāryaḥ saśiṣyakaḥ<BR>
13,043.017a	idam ākhyātavāṃś cāpi mamākhyānaṃ mahāmuniḥ<BR>
13,043.017c	mārkaṇḍeyaḥ purā rājan gaṅgākūle kathāntare<BR>
13,043.018a	tasmād bravīmi pārtha tvā striyaḥ sarvāḥ sadaiva ca<BR>
13,043.018c	ubhayaṃ dṛśyate tāsu satataṃ sādhv asādhu ca<BR>
13,043.019a	striyaḥ sādhvyo mahābhāgāḥ saṃmatā lokamātaraḥ<BR>
13,043.019c	dhārayanti mahīṃ rājann imāṃ savanakānanām<BR>
13,043.020a	asādhvyaś cāpi durvṛttāḥ kulaghnyaḥ pāpaniścayāḥ<BR>
13,043.020c	vijñeyā lakṣaṇair duṣṭaiḥ svagātrasahajair nṛpa<BR>
13,043.021a	evam etāsu rakṣā vai śakyā kartuṃ mahātmabhiḥ<BR>
13,043.021c	anyathā rājaśārdūla na śakyā rakṣituṃ striyaḥ<BR>
13,043.022a	etā hi manujavyāghra tīkṣṇās tīkṣṇaparākramāḥ<BR>
13,043.022c	nāsām asti priyo nāma maithune saṃgame nṛbhiḥ<BR>
13,043.023a	etāḥ kṛtyāś ca kāryāś ca kṛtāś ca bharatarṣabha<BR>
13,043.023c	na caikasmin ramanty etāḥ puruṣe pāṇḍunandana<BR>
13,043.024a	nāsu sneho nṛbhiḥ kāryas tathaiverṣyā janeśvara<BR>
13,043.024c	khedam āsthāya bhuñjīta dharmam āsthāya caiva hi<BR>
13,043.024d*0302_01	anṛtāv iha parvādidoṣavarjaṃ narādhipa<BR>
13,043.024d*0303_01	anṛtān api parvādidoṣavarjī nirāmayaḥ<BR>
13,043.025a	vihanyetānyathā kurvan naraḥ kauravanandana<BR>
13,043.025c	sarvathā rājaśārdūla yuktiḥ sarvatra pūjyate<BR>
13,043.026a	tenaikena tu rakṣā vai vipulena kṛtā striyāḥ<BR>
13,043.026c	nānyaḥ śakto nṛloke 'smin rakṣituṃ nṛpa yoṣitaḥ<BR>
13,044.001	yudhiṣṭhira uvāca<BR>
13,044.001a	yan mūlaṃ sarvadharmāṇāṃ prajanasya gṛhasya ca<BR>
13,044.001c	pitṛdevātithīnāṃ ca tan me brūhi pitāmaha<BR>
13,044.002	bhīṣma uvāca<BR>
13,044.002a	ayaṃ hi sarvadharmāṇāṃ dharmaś cintyatamo mataḥ<BR>
13,044.002c	kīdṛśāya pradeyā syāt kanyeti vasudhādhipa<BR>
13,044.003a	śīlavṛtte samājñāya vidyāṃ yoniṃ ca karma ca<BR>
13,044.003c	adbhir eva pradātavyā kanyā guṇavate vare<BR>
13,044.003e	brāhmaṇānāṃ satām eṣa dharmo nityaṃ yudhiṣṭhira<BR>
13,044.004a	āvāhyam āvahed evaṃ yo dadyād anukūlataḥ<BR>
13,044.004c	śiṣṭānāṃ kṣatriyāṇāṃ ca dharma eṣa sanātanaḥ<BR>
13,044.005a	ātmābhipretam utsṛjya kanyābhipreta eva yaḥ<BR>
13,044.005c	abhipretā ca yā yasya tasmai deyā yudhiṣṭhira<BR>
13,044.005e	gāndharvam iti taṃ dharmaṃ prāhur dharmavido janāḥ<BR>
13,044.006a	dhanena bahunā krītvā saṃpralobhya ca bāndhavān<BR>
13,044.006c	asurāṇāṃ nṛpaitaṃ vai dharmam āhur manīṣiṇaḥ<BR>
13,044.007a	hatvā chittvā ca śīrṣāṇi rudatāṃ rudatīṃ gṛhāt<BR>
13,044.007c	prasahya haraṇaṃ tāta rākṣasaṃ dharmalakṣaṇam<BR>
13,044.007d*0304_01	suptāṃ mattāṃ pramattāṃ vā raho yatropagacchati<BR>
13,044.007d*0304_02	sa pāpiṣṭho vivāhānāṃ paiśācaḥ prathito 'dhamaḥ<BR>
13,044.008a	pañcānāṃ tu trayo dharmyā dvāv adharmyau yudhiṣṭhira<BR>
13,044.008c	paiśāca āsuraś caiva na kartavyau kathaṃ cana<BR>
13,044.009a	brāhmaḥ kṣātro 'tha gāndharva ete dharmyā nararṣabha<BR>
13,044.009c	pṛthag vā yadi vā miśrāḥ kartavyā nātra saṃśayaḥ<BR>
13,044.010a	tisro bhāryā brāhmaṇasya dve bhārye kṣatriyasya tu<BR>
13,044.010c	vaiśyaḥ svajātiṃ vindeta tāsv apatyaṃ samaṃ bhavet<BR>
13,044.011a	brāhmaṇī tu bhavej jyeṣṭhā kṣatriyā kṣatriyasya tu<BR>
13,044.011c	ratyartham api śūdrā syān nety āhur apare janāḥ<BR>
13,044.012a	apatyajanma śūdrāyāṃ na praśaṃsanti sādhavaḥ<BR>
13,044.012c	śūdrāyāṃ janayan vipraḥ prāyaścittī vidhīyate<BR>
13,044.012d*0305_01	nātibālāṃ vahanty anye anityatvāt prajārthinaḥ<BR>
13,044.012d*0305_02	vahanti karmiṇas tasyām antaḥśuddhivyapekṣayā<BR>
13,044.012d*0305_03	aparānvayasaṃbhūtāṃ saṃsvapnādivivarjitām<BR>
13,044.012d*0305_04	kāmo yasyāṃ niṣiddhaś ca ke cid icchanti cāpadi<BR>
13,044.013a	triṃśadvarṣo daśavarṣāṃ bhāryāṃ vindeta nagnikām<BR>
13,044.013c	ekaviṃśativarṣo vā saptavarṣām avāpnuyāt<BR>
13,044.014a	yasyās tu na bhaved bhrātā pitā vā bharatarṣabha<BR>
13,044.014c	nopayaccheta tāṃ jātu putrikādharmiṇī hi sā<BR>
13,044.015a	trīṇi varṣāṇy udīkṣeta kanyā ṛtumatī satī<BR>
13,044.015c	caturthe tv atha saṃprāpte svayaṃ bhartāram arjayet<BR>
13,044.016a	prajano hīyate tasyā ratiś ca bharatarṣabha<BR>
13,044.016c	ato 'nyathā vartamānā bhaved vācyā prajāpateḥ<BR>
13,044.017a	asapiṇḍā ca yā mātur asagotrā ca yā pituḥ<BR>
13,044.017c	ity etām anugaccheta taṃ dharmaṃ manur abravīt<BR>
13,044.017d*0306_01	sā praśastā dvijātīnāṃ dārakarmaṇi maithune<BR>
13,044.018	yudhiṣṭhira uvāca<BR>
13,044.018a	śulkam anyena dattaṃ syād dadānīty āha cāparaḥ<BR>
13,044.018c	balād anyaḥ prabhāṣeta dhanam anyaḥ pradarśayet<BR>
13,044.019a	pāṇigrahītā tv anyaḥ syāt kasya kanyā pitāmaha<BR>
13,044.019c	tattvaṃ jijñāsamānānāṃ cakṣur bhavatu no bhavān<BR>
13,044.020	bhīṣma uvāca<BR>
13,044.020a	yat kiṃ cit karma mānuṣyaṃ saṃsthānāya prakṛṣyate<BR>
13,044.020c	mantravan mantritaṃ tasya mṛṣāvādas tu pātakaḥ<BR>
13,044.021a	bhāryāpatyṛtvigācāryāḥ śiṣyopādhyāya eva ca<BR>
13,044.021c	mṛṣokte daṇḍam arhanti nety āhur apare janāḥ<BR>
13,044.022a	na hy akāmena saṃvādaṃ manur evaṃ praśaṃsati<BR>
13,044.022c	ayaśasyam adharmyaṃ ca yan mṛṣā dharmakopanam<BR>
13,044.023a	naikāntadoṣa ekasmiṃs tad dānaṃ nopalabhyate<BR>
13,044.023c	dharmato yāṃ prayacchanti yāṃ ca krīṇanti bhārata<BR>
13,044.024a	bandhubhiḥ samanujñāto mantrahomau prayojayet<BR>
13,044.024c	tathā sidhyanti te mantrā nādattāyāḥ kathaṃ cana<BR>
13,044.025a	yas tv atra mantrasamayo bhāryāpatyor mithaḥ kṛtaḥ<BR>
13,044.025c	tam evāhur garīyāṃsaṃ yaś cāsau jñātibhiḥ kṛtaḥ<BR>
13,044.026a	devadattāṃ patir bhāryāṃ vetti dharmasya śāsanāt<BR>
13,044.026c	sā daivīṃ mānuṣīṃ vācam anṛtāṃ paryudasyati<BR>
13,044.027	yudhiṣṭhira uvāca<BR>
13,044.027a	kanyāyāṃ prāptaśulkāyāṃ jyāyāṃś ced āvrajed varaḥ<BR>
13,044.027c	dharmakāmārthasaṃpanno vācyam atrānṛtaṃ na vā<BR>
13,044.028a	tasminn ubhayato doṣe kurvañ chreyaḥ samācaret<BR>
13,044.028c	ayaṃ naḥ sarvadharmāṇāṃ dharmaś cintyatamo mataḥ<BR>
13,044.029a	tattvaṃ jijñāsamānānāṃ cakṣur bhavatu no bhavān<BR>
13,044.029c	tad etat sarvam ācakṣva na hi tṛpyāmi kathyatām<BR>
13,044.030	bhīṣma uvāca<BR>
13,044.030a	na vai niṣṭhākaraṃ śulkaṃ jñātvāsīt tena nāhṛtam<BR>
13,044.030c	na hi śulkaparāḥ santaḥ kanyāṃ dadati karhi cit<BR>
13,044.031a	anyair guṇair upetaṃ tu śulkaṃ yācanti bāndhavāḥ<BR>
13,044.031c	alaṃkṛtvā vahasveti yo dadyād anukūlataḥ<BR>
13,044.032a	tac ca tāṃ ca dadāty eva na śulkaṃ vikrayo na saḥ<BR>
13,044.032c	pratigṛhya bhaved deyam eṣa dharmaḥ sanātanaḥ<BR>
13,044.033a	dāsyāmi bhavate kanyām iti pūrvaṃ nabhāṣitam<BR>
13,044.033c	ye caivāhur ye ca nāhur ye cāvaśyaṃ vadanty uta<BR>
13,044.034a	tasmād ā grahaṇāt pāṇer yācayanti parasparam<BR>
13,044.034c	kanyāvaraḥ purā datto marudbhir iti naḥ śrutam<BR>
13,044.035a	nāniṣṭāya pradātavyā kanyā ity ṛṣicoditam<BR>
13,044.035c	tan mūlaṃ kāmamūlasya prajanasyeti me matiḥ<BR>
13,044.036a	samīkṣya ca bahūn doṣān saṃvāsād vidviṣāṇayoḥ<BR>
13,044.036c	yathā niṣṭhākaraṃ śulkaṃ na jātv āsīt tathā śṛṇu<BR>
13,044.037a	ahaṃ vicitravīryāya dve kanye samudāvaham<BR>
13,044.037c	jitvā ca māgadhān sarvān kāśīn atha ca kosalān<BR>
13,044.037e	gṛhītapāṇir ekāsīt prāptaśulkāparābhavat<BR>
13,044.038a	pāṇau gṛhītā tatraiva visṛjyā iti me pitā<BR>
13,044.038c	abravīd itarāṃ kanyām āvahat sa tu kauravaḥ<BR>
13,044.039a	apy anyām anupapraccha śaṅkamānaḥ pitur vacaḥ<BR>
13,044.039c	atīva hy asya dharmepsā pitur me 'bhyadhikābhavat<BR>
13,044.040a	tato 'ham abruvaṃ rājann ācārepsur idaṃ vacaḥ<BR>
13,044.040c	ācāraṃ tattvato vettum icchāmīti punaḥ punaḥ<BR>
13,044.041a	tato mayaivam ukte tu vākye dharmabhṛtāṃ varaḥ<BR>
13,044.041c	pitā mama mahārāja bāhlīko vākyam abravīt<BR>
13,044.042a	yadi vaḥ śulkato niṣṭhā na pāṇigrahaṇaṃ tathā<BR>
13,044.042c	lājāntaram upāsīta prāptaśulkā patiṃ vṛtam<BR>
13,044.043a	na hi dharmavidaḥ prāhuḥ pramāṇaṃ vākyataḥ smṛtam<BR>
13,044.043c	yeṣāṃ vai śulkato niṣṭhā na pāṇigrahaṇāt tathā<BR>
13,044.044a	prasiddhaṃ bhāṣitaṃ dāne teṣāṃ pratyasanaṃ punaḥ<BR>
13,044.044c	ye manyante krayaṃ śulkaṃ na te dharmavido janāḥ<BR>
13,044.045a	na caitebhyaḥ pradātavyā na voḍhavyā tathāvidhā<BR>
13,044.045c	na hy eva bhāryā kretavyā na vikreyā kathaṃ cana<BR>
13,044.046a	ye ca krīṇanti dāsīvad ye ca vikrīṇate janāḥ<BR>
13,044.046c	bhavet teṣāṃ tathā niṣṭhā lubdhānāṃ pāpacetasām<BR>
13,044.047a	asmin dharme satyavantaṃ paryapṛcchanta vai janāḥ<BR>
13,044.047c	kanyāyāḥ prāptaśulkāyāḥ śulkadaḥ praśamaṃ gataḥ<BR>
13,044.048a	pāṇigrahītā cānyaḥ syād atra no dharmasaṃśayaḥ<BR>
13,044.048c	tan naś chindhi mahāprājña tvaṃ hi vai prājñasaṃmataḥ<BR>
13,044.048e	tattvaṃ jijñāsamānānāṃ cakṣur bhavatu no bhavān<BR>
13,044.049a	tān evaṃ bruvataḥ sarvān satyavān vākyam abravīt<BR>
13,044.049c	yatreṣṭaṃ tatra deyā syān nātra kāryā vicāraṇā<BR>
13,044.049e	kurvate jīvato 'py evaṃ mṛte naivāsti saṃśayaḥ<BR>
13,044.050a	devaraṃ praviśet kanyā tapyed vāpi mahat tapaḥ<BR>
13,044.050c	tam evānuvratā bhūtvā pāṇigrāhasya nāma sā<BR>
13,044.051a	likhanty eva tu keṣāṃ cid apareṣāṃ śanair api<BR>
13,044.051c	iti ye saṃvadanty atra ta etaṃ niścayaṃ viduḥ<BR>
13,044.052a	tat pāṇigrahaṇāt pūrvam uttaraṃ yatra vartate<BR>
13,044.052c	sarvamaṅgalamantraṃ vai mṛṣāvādas tu pātakaḥ<BR>
13,044.053a	pāṇigrahaṇamantrāṇāṃ niṣṭhā syāt saptame pade<BR>
13,044.053c	pāṇigrāhasya bhāryā syād yasya cādbhiḥ pradīyate<BR>
13,044.054a	anukūlām anuvaṃśāṃ bhrātrā dattām upāgnikām<BR>
13,044.054c	parikramya yathānyāyaṃ bhāryāṃ vinded dvijottamaḥ<BR>
13,045.001	yudhiṣṭhira uvāca<BR>
13,045.001a	kanyāyāḥ prāptaśulkāyāḥ patiś cen nāsti kaś cana<BR>
13,045.001c	tatra kā pratipattiḥ syāt tan me brūhi pitāmaha<BR>
13,045.002	bhīṣma uvāca<BR>
13,045.002a	yāputrakasyāpy arikthasya pratipat sā tadā bhavet<BR>
13,045.003a	atha cet sāharec chulkaṃ krītā śulkapradasya sā<BR>
13,045.003c	tasyārthe 'patyam īheta yena nyāyena śaknuyāt<BR>
13,045.004a	na tasyā mantravat kāryaṃ kaś cit kurvīta kiṃ cana<BR>
13,045.005a	svayaṃ vṛteti sāvitrī pitrā vai pratyapadyata<BR>
13,045.005c	tat tasyānye praśaṃsanti dharmajñā netare janāḥ<BR>
13,045.006a	etat tu nāpare cakrur na pare jātu sādhavaḥ<BR>
13,045.006c	sādhūnāṃ punar ācāro garīyo dharmalakṣaṇam<BR>
13,045.007a	asminn eva prakaraṇe sukratur vākyam abravīt<BR>
13,045.007c	naptā videharājasya janakasya mahātmanaḥ<BR>
13,045.008a	asadācarite mārge kathaṃ syād anukīrtanam<BR>
13,045.008c	anupraśnaḥ saṃśayo vā satām etad upālabhet<BR>
13,045.009a	asad eva hi dharmasya pramādo dharma āsuraḥ<BR>
13,045.009c	nānuśuśruma jātv etām imāṃ pūrveṣu janmasu<BR>
13,045.010a	bhāryāpatyor hi saṃbandhaḥ strīpuṃsos tulya eva saḥ<BR>
13,045.010c	ratiḥ sādhāraṇo dharma iti cāha sa pārthivaḥ<BR>
13,045.011	yudhiṣṭhira uvāca<BR>
13,045.011a	atha kena pramāṇena puṃsām ādīyate dhanam<BR>
13,045.011c	putravad dhi pitus tasya kanyā bhavitum arhati<BR>
13,045.012	bhīṣma uvāca<BR>
13,045.012a	yathaivātmā tathā putraḥ putreṇa duhitā samā<BR>
13,045.012c	tasyām ātmani tiṣṭhantyāṃ katham anyo dhanaṃ haret<BR>
13,045.013a	mātuś ca yautakaṃ yat syāt kumārībhāga eva saḥ<BR>
13,045.013c	dauhitra eva vā riktham aputrasya pitur haret<BR>
13,045.014a	dadāti hi sa piṇḍaṃ vai pitur mātāmahasya ca<BR>
13,045.014c	putradauhitrayor neha viśeṣo dharmataḥ smṛtaḥ<BR>
13,045.015a	anyatra jātayā sā hi prajayā putra īhate<BR>
13,045.015c	duhitānyatra jātena putreṇāpi viśiṣyate<BR>
13,045.016a	dauhitrakeṇa dharmeṇa nātra paśyāmi kāraṇam<BR>
13,045.016c	vikrītāsu ca ye putrā bhavanti pitur eva te<BR>
13,045.017a	asūyavas tv adharmiṣṭhāḥ parasvādāyinaḥ śaṭhāḥ<BR>
13,045.017c	āsurād adhisaṃbhūtā dharmād viṣamavṛttayaḥ<BR>
13,045.018a	atra gāthā yamodgītāḥ kīrtayanti purāvidaḥ<BR>
13,045.018c	dharmajñā dharmaśāstreṣu nibaddhā dharmasetuṣu<BR>
13,045.019a	yo manuṣyaḥ svakaṃ putraṃ vikrīya dhanam icchati<BR>
13,045.019c	kanyāṃ vā jīvitārthāya yaḥ śulkena prayacchati<BR>
13,045.020a	saptāvare mahāghore niraye kālasāhvaye<BR>
13,045.020c	svedaṃ mūtraṃ purīṣaṃ ca tasmin preta upāśnute<BR>
13,045.021a	ārṣe gomithunaṃ śulkaṃ ke cid āhur mṛṣaiva tat<BR>
13,045.021c	alpaṃ vā bahu vā rājan vikrayas tāvad eva saḥ<BR>
13,045.022a	yady apy ācaritaḥ kaiś cin naiṣa dharmaḥ kathaṃ cana<BR>
13,045.022c	anyeṣām api dṛśyante lobhataḥ saṃpravṛttayaḥ<BR>
13,045.023a	vaśyāṃ kumārīṃ vihitāṃ ye ca tām upabhuñjate<BR>
13,045.023c	ete pāpasya kartāras tamasy andhe 'tha śerate<BR>
13,045.024a	anyo 'py atha na vikreyo manuṣyaḥ kiṃ punaḥ prajāḥ<BR>
13,045.024c	adharmamūlair hi dhanair na tair artho 'sti kaś cana<BR>
13,046.001	bhīṣma uvāca<BR>
13,046.001a	prācetasasya vacanaṃ kīrtayanti purāvidaḥ<BR>
13,046.001c	yasyāḥ kiṃ cin nādadate jñātayo na sa vikrayaḥ<BR>
13,046.002a	arhaṇaṃ tat kumārīṇām ānṛśaṃsyatamaṃ ca tat<BR>
13,046.002c	sarvaṃ ca pratideyaṃ syāt kanyāyai tad aśeṣataḥ<BR>
13,046.003a	pitṛbhir bhrātṛbhiś caiva śvaśurair atha devaraiḥ<BR>
13,046.003c	pūjyā lālayitavyāś ca bahukalyāṇam īpsubhiḥ<BR>
13,046.004a	yadi vai strī na roceta pumāṃsaṃ na pramodayet<BR>
13,046.004c	amodanāt punaḥ puṃsaḥ prajanaṃ na pravardhate<BR>
13,046.005a	pūjyā lālayitavyāś ca striyo nityaṃ janādhipa<BR>
13,046.005b*0307_01	striyo yatra ca pūjyante ramante tatra devatāḥ<BR>
13,046.005c	apūjitāś ca yatraitāḥ sarvās tatrāphalāḥ kriyāḥ<BR>
13,046.005e	tadaiva tat kulaṃ nāsti yadā śocanti jāmayaḥ<BR>
13,046.006a	jāmīśaptāni gehāni nikṛttānīva kṛtyayā<BR>
13,046.006c	naiva bhānti na vardhante śriyā hīnāni pārthiva<BR>
13,046.007a	striyaḥ puṃsāṃ paridade manur jigamiṣur divam<BR>
13,046.007c	abalāḥ svalpakaupīnāḥ suhṛdaḥ satyajiṣṇavaḥ<BR>
13,046.008a	īrṣyavo mānakāmāś ca caṇḍā asuhṛdo 'budhāḥ<BR>
13,046.008c	striyo mānanam arhanti tā mānayata mānavāḥ<BR>
13,046.009a	strīpratyayo hi vo dharmo ratibhogāś ca kevalāḥ<BR>
13,046.009c	paricaryānnasaṃskārās tadāyattā bhavantu vaḥ<BR>
13,046.010a	utpādanam apatyasya jātasya paripālanam<BR>
13,046.010c	prītyarthaṃ lokayātrā ca paśyata strīnibandhanam<BR>
13,046.011a	saṃmānyamānāś caitābhiḥ sarvakāryāṇy avāpsyatha<BR>
13,046.011c	videharājaduhitā cātra ślokam agāyata<BR>
13,046.012a	nāsti yajñaḥ striyaḥ kaś cin na śrāddhaṃ nopavāsakam<BR>
13,046.012c	dharmas tu bhartṛśuśrūṣā tayā svargaṃ jayaty uta<BR>
13,046.013a	pitā rakṣati kaumāre bhartā rakṣati yauvane<BR>
13,046.013c	putrās tu sthavirībhāve na strī svātantryam arhati<BR>
13,046.014a	śriya etāḥ striyo nāma satkāryā bhūtim icchatā<BR>
13,046.014c	lālitā nigṛhītā ca strī śrīr bhavati bhārata<BR>
13,047.001	yudhiṣṭhira uvāca<BR>
13,047.001a	sarvaśāstravidhānajña rājadharmārthavittama<BR>
13,047.001c	atīva saṃśayacchettā bhavān vai prathitaḥ kṣitau<BR>
13,047.002a	kaś cit tu saṃśayo me 'sti tan me brūhi pitāmaha<BR>
13,047.002c	asyām āpadi kaṣṭāyām anyaṃ pṛcchāma kaṃ vayam<BR>
13,047.003a	yathā nareṇa kartavyaṃ yaś ca dharmaḥ sanātanaḥ<BR>
13,047.003c	etat sarvaṃ mahābāho bhavān vyākhyātum arhati<BR>
13,047.004a	catasro vihitā bhāryā brāhmaṇasya pitāmaha<BR>
13,047.004c	brāhmaṇī kṣatriyā vaiśyā śūdrā ca ratim icchataḥ<BR>
13,047.005a	tatra jāteṣu putreṣu sarvāsāṃ kurusattama<BR>
13,047.005c	ānupūrvyeṇa kas teṣāṃ pitryaṃ dāyādyam arhati<BR>
13,047.006a	kena vā kiṃ tato hāryaṃ pitṛvittāt pitāmaha<BR>
13,047.006c	etad icchāmi kathitaṃ vibhāgas teṣu yaḥ smṛtaḥ<BR>
13,047.007	bhīṣma uvāca<BR>
13,047.007a	brāhmaṇaḥ kṣatriyo vaiśyas trayo varṇā dvijātayaḥ<BR>
13,047.007c	eteṣu vihito dharmo brāhmaṇasya yudhiṣṭhira<BR>
13,047.008a	vaiṣamyād atha vā lobhāt kāmād vāpi paraṃtapa<BR>
13,047.008c	brāhmaṇasya bhavec chūdrā na tu dṛṣṭāntataḥ smṛtā<BR>
13,047.009a	śūdrāṃ śayanam āropya brāhmaṇaḥ pīḍito bhavet<BR>
13,047.009c	prāyaścittīyate cāpi vidhidṛṣṭena hetunā<BR>
13,047.010a	tatra jāteṣv apatyeṣu dviguṇaṃ syād yudhiṣṭhira<BR>
13,047.010c	atas te niyamaṃ vitte saṃpravakṣyāmi bhārata<BR>
13,047.011a	lakṣaṇyo govṛṣo yānaṃ yat pradhānatamaṃ bhavet<BR>
13,047.011c	brāhmaṇyās tad dharet putra ekāṃśaṃ vai pitur dhanāt<BR>
13,047.012a	śeṣaṃ tu daśadhā kāryaṃ brāhmaṇasvaṃ yudhiṣṭhira<BR>
13,047.012c	tatra tenaiva hartavyāś catvāro 'ṃśāḥ pitur dhanāt<BR>
13,047.013a	kṣatriyāyās tu yaḥ putro brāhmaṇaḥ so 'py asaṃśayaḥ<BR>
13,047.013c	sa tu mātṛviśeṣeṇa trīn aṃśān hartum arhati<BR>
13,047.014a	varṇe tṛtīye jātas tu vaiśyāyāṃ brāhmaṇād api<BR>
13,047.014c	dviraṃśas tena hartavyo brāhmaṇasvād yudhiṣṭhira<BR>
13,047.015a	śūdrāyāṃ brāhmaṇāj jāto nityādeyadhanaḥ smṛtaḥ<BR>
13,047.015c	alpaṃ vāpi pradātavyaṃ śūdrāputrāya bhārata<BR>
13,047.016a	daśadhā pravibhaktasya dhanasyaiṣa bhavet kramaḥ<BR>
13,047.016c	savarṇāsu tu jātānāṃ samān bhāgān prakalpayet<BR>
13,047.017a	abrāhmaṇaṃ tu manyante śūdrāputram anaipuṇāt<BR>
13,047.017c	triṣu varṇeṣu jāto hi brāhmaṇād brāhmaṇo bhavet<BR>
13,047.018a	smṛtā varṇāś ca catvāraḥ pañcamo nādhigamyate<BR>
13,047.018c	haret tu daśamaṃ bhāgaṃ śūdrāputraḥ pitur dhanāt<BR>
13,047.019a	tat tu dattaṃ haret pitrā nādattaṃ hartum arhati<BR>
13,047.019c	avaśyaṃ hi dhanaṃ deyaṃ śūdrāputrāya bhārata<BR>
13,047.020a	ānṛśaṃsyaṃ paro dharma iti tasmai pradīyate<BR>
13,047.020c	yatra tatra samutpanno guṇāyaivopakalpate<BR>
13,047.021a	yadi vāpy ekaputraḥ syād aputro yadi vā bhavet<BR>
13,047.021c	nādhikaṃ daśamād dadyāc chūdrāputrāya bhārata<BR>
13,047.021d*0308_01	smṛta ekaś caturbhāgaḥ kanyābhāgas tu dharmataḥ<BR>
13,047.021d*0308_02	abhrātṛkā samagrārhā cārthasyety apare viduḥ<BR>
13,047.022a	traivārṣikād yadā bhaktād adhikaṃ syād dvijasya tu<BR>
13,047.022c	yajeta tena dravyeṇa na vṛthā sādhayed dhanam<BR>
13,047.023a	trisāhasraparo dāyaḥ striyo deyo dhanasya vai<BR>
13,047.023c	tac ca bhartrā dhanaṃ dattaṃ nādattaṃ bhoktum arhati<BR>
13,047.024a	strīṇāṃ tu patidāyādyam upabhogaphalaṃ smṛtam<BR>
13,047.024c	nāpahāraṃ striyaḥ kuryuḥ pativittāt kathaṃ cana<BR>
13,047.025a	striyās tu yad bhaved vittaṃ pitrā dattaṃ yudhiṣṭhira<BR>
13,047.025c	brāhmaṇyās tad dharet kanyā yathā putras tathā hi sā<BR>
13,047.025e	sā hi putrasamā rājan vihitā kurunandana<BR>
13,047.026a	evam etat samuddiṣṭaṃ dharmeṣu bharatarṣabha<BR>
13,047.026c	etad dharmam anusmṛtya na vṛthā sādhayed dhanam<BR>
13,047.027	yudhiṣṭhira uvāca<BR>
13,047.027a	śūdrāyāṃ brāhmaṇāj jāto yady adeyadhanaḥ smṛtaḥ<BR>
13,047.027c	kena prativiśeṣeṇa daśamo 'py asya dīyate<BR>
13,047.028a	brāhmaṇyāṃ brāhmaṇāj jāto brāhmaṇaḥ syān na saṃśayaḥ<BR>
13,047.028c	kṣatriyāyāṃ tathaiva syād vaiśyāyām api caiva hi<BR>
13,047.029a	kasmāt te viṣamaṃ bhāgaṃ bhajeran nṛpasattama<BR>
13,047.029c	yadā sarve trayo varṇās tvayoktā brāhmaṇā iti<BR>
13,047.030	bhīṣma uvāca<BR>
13,047.030a	dārā ity ucyate loke nāmnaikena paraṃtapa<BR>
13,047.030c	proktena caikanāmnāyaṃ viśeṣaḥ sumahān bhavet<BR>
13,047.031a	tisraḥ kṛtvā puro bhāryāḥ paścād vindeta brāhmaṇīm<BR>
13,047.031c	sā jyeṣṭhā sā ca pūjyā syāt sā ca tābhyo garīyasī<BR>
13,047.032a	snānaṃ prasādhanaṃ bhartur dantadhāvanam añjanam<BR>
13,047.032c	havyaṃ kavyaṃ ca yac cānyad dharmayuktaṃ bhaved gṛhe<BR>
13,047.033a	na tasyāṃ jātu tiṣṭhantyām anyā tat kartum arhati<BR>
13,047.033c	brāhmaṇī tv eva tat kuryād brāhmaṇasya yudhiṣṭhira<BR>
13,047.034a	annaṃ pānaṃ ca mālyaṃ ca vāsāṃsy ābharaṇāni ca<BR>
13,047.034c	brāhmaṇyai tāni deyāni bhartuḥ sā hi garīyasī<BR>
13,047.035a	manunābhihitaṃ śāstraṃ yac cāpi kurunandana<BR>
13,047.035c	tatrāpy eṣa mahārāja dṛṣṭo dharmaḥ sanātanaḥ<BR>
13,047.036a	atha ced anyathā kuryād yadi kāmād yudhiṣṭhira<BR>
13,047.036c	yathā brāhmaṇacaṇḍālaḥ pūrvadṛṣṭas tathaiva saḥ<BR>
13,047.037a	brāhmaṇyāḥ sadṛśaḥ putraḥ kṣatriyāyāś ca yo bhavet<BR>
13,047.037c	rājan viśeṣo nāsty atra varṇayor ubhayor api<BR>
13,047.038a	na tu jātyā samā loke brāhmaṇyāḥ kṣatriyā bhavet<BR>
13,047.038c	brāhmaṇyāḥ prathamaḥ putro bhūyān syād rājasattama<BR>
13,047.038e	bhūyo 'pi bhūyasā hāryaṃ pitṛvittād yudhiṣṭhira<BR>
13,047.039a	yathā na sadṛśī jātu brāhmaṇyāḥ kṣatriyā bhavet<BR>
13,047.039c	kṣatriyāyās tathā vaiśyā na jātu sadṛśī bhavet<BR>
13,047.040a	śrīś ca rājyaṃ ca kośaś ca kṣatriyāṇāṃ yudhiṣṭhira<BR>
13,047.040c	vihitaṃ dṛśyate rājan sāgarāntā ca medinī<BR>
13,047.041a	kṣatriyo hi svadharmeṇa śriyaṃ prāpnoti bhūyasīm<BR>
13,047.041c	rājā daṇḍadharo rājan rakṣā nānyatra kṣatriyāt<BR>
13,047.042a	brāhmaṇā hi mahābhāgā devānām api devatāḥ<BR>
13,047.042c	teṣu rājā pravarteta pūjayā vidhipūrvakam<BR>
13,047.043a	praṇītam ṛṣibhir jñātvā dharmaṃ śāśvatam avyayam<BR>
13,047.043c	lupyamānāḥ svadharmeṇa kṣatriyo rakṣati prajāḥ<BR>
13,047.044a	dasyubhir hriyamāṇaṃ ca dhanaṃ dārāś ca sarvaśaḥ<BR>
13,047.044c	sarveṣām eva varṇānāṃ trātā bhavati pārthivaḥ<BR>
13,047.045a	bhūyān syāt kṣatriyāputro vaiśyāputrān na saṃśayaḥ<BR>
13,047.045c	bhūyas tenāpi hartavyaṃ pitṛvittād yudhiṣṭhira<BR>
13,047.045d*0309_01	vaiśyāputro 'pi bhūyāṃś ca śūdrāputrān na saṃśayaḥ<BR>
13,047.045d*0309_02	bhayaṃ saṃjanayaty eva tasmād deyadhanas tv asau<BR>
13,047.046	yudhiṣṭhira uvāca<BR>
13,047.046a	uktaṃ te vidhivad rājan brāhmaṇasve pitāmaha<BR>
13,047.046c	itareṣāṃ tu varṇānāṃ kathaṃ viniyamo bhavet<BR>
13,047.047	bhīṣma uvāca<BR>
13,047.047a	kṣatriyasyāpi bhārye dve vihite kurunandana<BR>
13,047.047c	tṛtīyā ca bhavec chūdrā na tu dṛṣṭāntataḥ smṛtā<BR>
13,047.048a	eṣa eva kramo hi syāt kṣatriyāṇāṃ yudhiṣṭhira<BR>
13,047.048c	aṣṭadhā tu bhavet kāryaṃ kṣatriyasvaṃ yudhiṣṭhira<BR>
13,047.049a	kṣatriyāyā haret putraś caturo 'ṃśān pitur dhanāt<BR>
13,047.049c	yuddhāvahārikaṃ yac ca pituḥ syāt sa harec ca tat<BR>
13,047.050a	vaiśyāputras tu bhāgāṃs trīn śūdrāputras tathāṣṭamam<BR>
13,047.050c	so 'pi dattaṃ haret pitrā nādattaṃ hartum arhati<BR>
13,047.051a	ekaiva hi bhaved bhāryā vaiśyasya kurunandana<BR>
13,047.051c	dvitīyā vā bhavec chūdrā na tu dṛṣṭāntataḥ smṛtā<BR>
13,047.052a	vaiśyasya vartamānasya vaiśyāyāṃ bharatarṣabha<BR>
13,047.052c	śūdrāyāṃ caiva kaunteya tayor viniyamaḥ smṛtaḥ<BR>
13,047.053a	pañcadhā tu bhavet kāryaṃ vaiśyasvaṃ bharatarṣabha<BR>
13,047.053c	tayor apatye vakṣyāmi vibhāgaṃ ca janādhipa<BR>
13,047.054a	vaiśyāputreṇa hartavyāś catvāro 'ṃśāḥ pitur dhanāt<BR>
13,047.054c	pañcamas tu bhaved bhāgaḥ śūdrāputrāya bhārata<BR>
13,047.055a	so 'pi dattaṃ haret pitrā nādattaṃ hartum arhati<BR>
13,047.055c	tribhir varṇais tathā jātaḥ śūdro deyadhano bhavet<BR>
13,047.056a	śūdrasya syāt savarṇaiva bhāryā nānyā kathaṃ cana<BR>
13,047.056c	śūdrasya samabhāgaḥ syād yadi putraśataṃ bhavet<BR>
13,047.057a	jātānāṃ samavarṇāsu putrāṇām aviśeṣataḥ<BR>
13,047.057c	sarveṣām eva varṇānāṃ samabhāgo dhane smṛtaḥ<BR>
13,047.058a	jyeṣṭhasya bhāgo jyeṣṭhaḥ syād ekāṃśo yaḥ pradhānataḥ<BR>
13,047.058c	eṣa dāyavidhiḥ pārtha pūrvam uktaḥ svayaṃbhuvā<BR>
13,047.059a	samavarṇāsu jātānāṃ viśeṣo 'sty aparo nṛpa<BR>
13,047.059c	vivāhavaiśeṣyakṛtaḥ pūrvaḥ pūrvo viśiṣyate<BR>
13,047.060a	harej jyeṣṭhaḥ pradhānāṃśam ekaṃ tulyāsuteṣv api<BR>
13,047.060c	madhyamo madhyamaṃ caiva kanīyāṃs tu kanīyasam<BR>
13,047.061a	evaṃ jātiṣu sarvāsu savarṇāḥ śreṣṭhatāṃ gatāḥ<BR>
13,047.061c	maharṣir api caitad vai mārīcaḥ kāśyapo 'bravīt<BR>
13,048.001	yudhiṣṭhira uvāca<BR>
13,048.001a	arthāśrayād vā kāmād vā varṇānāṃ vāpy aniścayāt<BR>
13,048.001c	ajñānād vāpi varṇānāṃ jāyate varṇasaṃkaraḥ<BR>
13,048.002a	teṣām etena vidhinā jātānāṃ varṇasaṃkare<BR>
13,048.002c	ko dharmaḥ kāni karmāṇi tan me brūhi pitāmaha<BR>
13,048.003	bhīṣma uvāca<BR>
13,048.003a	cāturvarṇyasya karmāṇi cāturvarṇyaṃ ca kevalam<BR>
13,048.003c	asṛjat sa ha yajñārthe pūrvam eva prajāpatiḥ<BR>
13,048.004a	bhāryāś catasro viprasya dvayor ātmāsya jāyate<BR>
13,048.004c	ānupūrvyād dvayor hīnau mātṛjātyau prasūyataḥ<BR>
13,048.005a	paraṃ śavād brāhmaṇasyaiṣa putraḥ; śūdrāputraṃ pāraśavaṃ tam āhuḥ<BR>
13,048.005c	śuśrūṣakaḥ svasya kulasya sa syāt; svaṃ cāritraṃ nityam atho na jahyāt<BR>
13,048.006a	sarvān upāyān api saṃpradhārya; samuddharet svasya kulasya tantum<BR>
13,048.006c	jyeṣṭho yavīyān api yo dvijasya; śuśrūṣavān dānaparāyaṇaḥ syāt<BR>
13,048.007a	tisraḥ kṣatriyasaṃbandhād dvayor ātmāsya jāyate<BR>
13,048.007c	hīnavarṇas tṛtīyāyāṃ śūdra ugra iti smṛtaḥ<BR>
13,048.008a	dve cāpi bhārye vaiśyasya dvayor ātmāsya jāyate<BR>
13,048.008c	śūdrā śūdrasya cāpy ekā śūdram eva prajāyate<BR>
13,048.009a	ato viśiṣṭas tv adhamo gurudārapradharṣakaḥ<BR>
13,048.009c	bāhyaṃ varṇaṃ janayati cāturvarṇyavigarhitam<BR>
13,048.010a	ayājyaṃ kṣatriyo vrātyaṃ sūtaṃ stomakriyāparam<BR>
13,048.010c	vaiśyo vaidehakaṃ cāpi maudgalyam apavarjitam<BR>
13,048.011a	śūdraś caṇḍālam atyugraṃ vadhyaghnaṃ bāhyavāsinam<BR>
13,048.011c	brāhmaṇyāṃ saṃprajāyanta ity ete kulapāṃsanāḥ<BR>
13,048.011e	ete matimatāṃ śreṣṭha varṇasaṃkarajāḥ prabho<BR>
13,048.012a	bandī tu jāyate vaiśyān māgadho vākyajīvanaḥ<BR>
13,048.012c	śūdrān niṣādo matsyaghnaḥ kṣatriyāyāṃ vyatikramāt<BR>
13,048.013a	śūdrād āyogavaś cāpi vaiśyāyāṃ grāmadharmiṇaḥ<BR>
13,048.013c	brāhmaṇair apratigrāhyas takṣā sa vanajīvanaḥ<BR>
13,048.014a	ete 'pi sadṛśaṃ varṇaṃ janayanti svayoniṣu<BR>
13,048.014c	mātṛjātyāṃ prasūyante pravarā hīnayoniṣu<BR>
13,048.015a	yathā caturṣu varṇeṣu dvayor ātmāsya jāyate<BR>
13,048.015c	ānantaryāt tu jāyante tathā bāhyāḥ pradhānataḥ<BR>
13,048.016a	te cāpi sadṛśaṃ varṇaṃ janayanti svayoniṣu<BR>
13,048.016c	parasparasya vartanto janayanti vigarhitān<BR>
13,048.017a	yathā ca śūdro brāhmaṇyāṃ jantuṃ bāhyaṃ prasūyate<BR>
13,048.017c	evaṃ bāhyatarād bāhyaś cāturvarṇyāt prasūyate<BR>
13,048.018a	pratilomaṃ tu vartanto bāhyād bāhyataraṃ punaḥ<BR>
13,048.018c	hīnā hīnāt prasūyante varṇāḥ pañcadaśaiva te<BR>
13,048.019a	agamyāgamanāc caiva vartate varṇasaṃkaraḥ<BR>
13,048.019c	vrātyānām atra jāyante sairandhrā māgadheṣu ca<BR>
13,048.019e	prasādhanopacārajñam adāsaṃ dāsajīvanam<BR>
13,048.020a	ataś cāyogavaṃ sūte vāgurāvanajīvanam<BR>
13,048.020c	maireyakaṃ ca vaidehaḥ saṃprasūte 'tha mādhukam<BR>
13,048.021a	niṣādo mudgaraṃ sūte dāśaṃ nāvopajīvinam<BR>
13,048.021c	mṛtapaṃ cāpi caṇḍālaḥ śvapākam atikutsitam<BR>
13,048.022a	caturo māgadhī sūte krūrān māyopajīvinaḥ<BR>
13,048.022c	māṃsasvādukaraṃ sūdaṃ saugandham iti saṃjñitam<BR>
13,048.023a	vaidehakāc ca pāpiṣṭhaṃ krūraṃ bhāryopajīvinam<BR>
13,048.023c	niṣādān madranābhaṃ ca kharayānaprayāyinam<BR>
13,048.024a	caṇḍālāt pulkasaṃ cāpi kharāśvagajabhojinam<BR>
13,048.024c	mṛtacelapraticchannaṃ bhinnabhājanabhojinam<BR>
13,048.025a	āyogavīṣu jāyante hīnavarṇāsu te trayaḥ<BR>
13,048.025c	kṣudro vaidehakād andhro bahir grāmapratiśrayaḥ<BR>
13,048.026a	kārāvaro niṣādyāṃ tu carmakārāt prajāyate<BR>
13,048.026c	caṇḍālāt pāṇḍusaupākas tvaksāravyavahāravān<BR>
13,048.027a	āhiṇḍiko niṣādena vaidehyāṃ saṃprajāyate<BR>
13,048.027c	caṇḍālena tu saupāko maudgalyasamavṛttimān<BR>
13,048.028a	niṣādī cāpi caṇḍālāt putram antāvasāyinam<BR>
13,048.028c	śmaśānagocaraṃ sūte bāhyair api bahiṣkṛtam<BR>
13,048.029a	ity etāḥ saṃkare jātyaḥ pitṛmātṛvyatikramāt<BR>
13,048.029c	pracchannā vā prakāśā vā veditavyāḥ svakarmabhiḥ<BR>
13,048.030a	caturṇām eva varṇānāṃ dharmo nānyasya vidyate<BR>
13,048.030c	varṇānāṃ dharmahīneṣu saṃjñā nāstīha kasya cit<BR>
13,048.031a	yadṛcchayopasaṃpannair yajñasādhubahiṣkṛtaiḥ<BR>
13,048.031c	bāhyā bāhyais tu jāyante yathāvṛtti yathāśrayam<BR>
13,048.032a	catuṣpathaśmaśānāni śailāṃś cānyān vanaspatīn<BR>
13,048.032b*0310_01	caityadrumasmaśāneṣu śaileṣūpavaneṣu ca<BR>
13,048.032b*0311_01	kārṣṇāyasam alaṃkāraṃ parigṛhya ca nityaśaḥ<BR>
13,048.032b*0311_02	vaseyur ete pitryais tu vartayantaḥ svakarmabhiḥ<BR>
13,048.032c	yuñjante cāpy alaṃkārāṃs tathopakaraṇāni ca<BR>
13,048.033a	gobrāhmaṇārthe sāhāyyaṃ kurvāṇā vai na saṃśayaḥ<BR>
13,048.033c	ānṛśaṃsyam anukrośaḥ satyavākyam atha kṣamā<BR>
13,048.034a	svaśarīraiḥ paritrāṇaṃ bāhyānāṃ siddhikārakam<BR>
13,048.034c	manujavyāghra bhavati tatra me nāsti saṃśayaḥ<BR>
13,048.035a	yathopadeśaṃ parikīrtitāsu; naraḥ prajāyeta vicārya buddhimān<BR>
13,048.035c	vihīnayonir hi suto 'vasādayet; titīrṣamāṇaṃ salile yathopalam<BR>
13,048.036a	avidvāṃsam alaṃ loke vidvāṃsam api vā punaḥ<BR>
13,048.036c	nayante hy utpathaṃ nāryaḥ kāmakrodhavaśānugam<BR>
13,048.037a	svabhāvaś caiva nārīṇāṃ narāṇām iha dūṣaṇam<BR>
13,048.037c	ityarthaṃ na prasajjante pramadāsu vipaścitaḥ<BR>
13,048.038	yudhiṣṭhira uvāca<BR>
13,048.038a	varṇāpetam avijñātaṃ naraṃ kaluṣayonijam<BR>
13,048.038c	āryarūpam ivānāryaṃ kathaṃ vidyāmahe nṛpa<BR>
13,048.039	bhīṣma uvāca<BR>
13,048.039a	yonisaṃkaluṣe jātaṃ nānācārasamāhitam<BR>
13,048.039c	karmabhiḥ sajjanācīrṇair vijñeyā yoniśuddhatā<BR>
13,048.040a	anāryatvam anācāraḥ krūratvaṃ niṣkriyātmatā<BR>
13,048.040c	puruṣaṃ vyañjayantīha loke kaluṣayonijam<BR>
13,048.041a	pitryaṃ vā bhajate śīlaṃ mātṛjaṃ vā tathobhayam<BR>
13,048.041c	na kathaṃ cana saṃkīrṇaḥ prakṛtiṃ svāṃ niyacchati<BR>
13,048.042a	yathaiva sadṛśo rūpe mātāpitror hi jāyate<BR>
13,048.042c	vyāghraś citrais tathā yoniṃ puruṣaḥ svāṃ niyacchati<BR>
13,048.043a	kulasrotasi saṃchanne yasya syād yonisaṃkaraḥ<BR>
13,048.043c	saṃśrayaty eva tacchīlaṃ naro 'lpam api vā bahu<BR>
13,048.044a	āryarūpasamācāraṃ carantaṃ kṛtake pathi<BR>
13,048.044c	svavarṇam anyavarṇaṃ vā svaśīlaṃ śāsti niścaye<BR>
13,048.045a	nānāvṛtteṣu bhūteṣu nānākarmarateṣu ca<BR>
13,048.045c	janmavṛttasamaṃ loke suśliṣṭaṃ na virajyate<BR>
13,048.046a	śarīram iha sattvena narasya parikṛṣyate<BR>
13,048.046c	jyeṣṭhamadhyāvaraṃ sattvaṃ tulyasattvaṃ pramodate<BR>
13,048.047a	jyāyāṃsam api śīlena vihīnaṃ naiva pūjayet<BR>
13,048.047c	api śūdraṃ tu sadvṛttaṃ dharmajñam abhipūjayet<BR>
13,048.047d*0312_01	ātmānam ātmanākhyāti karmasvaiḥ karmabhir naraḥ<BR>
13,048.047d*0312_02	svaśīlacāritrakṛtaiḥ karmair vāpi (sic) śubhāśubhaiḥ<BR>
13,048.048a	ātmānam ākhyāti hi karmabhir naraḥ; svaśīlacāritrakṛtaiḥ śubhāśubhaiḥ<BR>
13,048.048c	pranaṣṭam apy ātmakulaṃ tathā naraḥ; punaḥ prakāśaṃ kurute svakarmabhiḥ<BR>
13,048.049a	yoniṣv etāsu sarvāsu saṃkīrṇāsv itarāsu ca<BR>
13,048.049c	yatrātmānaṃ na janayed budhas tāḥ parivarjayet<BR>
13,049.001	yudhiṣṭhira uvāca<BR>
13,049.001a	brūhi putrān kuruśreṣṭha varṇānāṃ tvaṃ pṛthak pṛthak<BR>
13,049.001c	kīdṛśyāṃ kīdṛśāś cāpi putrāḥ kasya ca ke ca te<BR>
13,049.002a	vipravādāḥ subahuśaḥ śrūyante putrakāritāḥ<BR>
13,049.002c	atra no muhyatāṃ rājan saṃśayaṃ chettum arhasi<BR>
13,049.002d*0313_00	bhīṣmaḥ<BR>
13,049.002d*0313_01	ātmā putras tu vijñeyaḥ prathamo bahudhā pare<BR>
13,049.002d*0313_02	sve kṣetre saṃskṛte yas tu putram utpādayet svayam<BR>
13,049.002d*0313_03	tam aurasaṃ vijānīyāt putraṃ prathamakalpitam<BR>
13,049.002d*0313_04	agniṃ prajāpatiṃ ceṣṭvā varāya pratipāditā<BR>
13,049.002d*0313_05	putrikā syād duhitari saṃkalpenāpi vā sutaḥ<BR>
13,049.002d*0313_06	talpe jātaḥ pramītasya klībasya patitasya vā<BR>
13,049.002d*0313_07	svadharmeṇa niyukto yaḥ sa putraḥ kṣetrajaḥ smṛtaḥ<BR>
13,049.002d*0313_08	mātā pitā ca dadyātāṃ yam adbhiḥ putram āpadi<BR>
13,049.002d*0313_09	sadṛśaṃ prītisaṃyuktau vijñeyo dāttakaḥ sutaḥ<BR>
13,049.002d*0313_10	sadṛśaṃ tu prakuryād yaṃ guṇadoṣavicakṣaṇam<BR>
13,049.002d*0313_11	putraṃ putraguṇair yuktaṃ vijñeyas tu sa kṛtrimaḥ<BR>
13,049.002d*0313_12	utpadyate yas tu gūḍhaṃ na ca jñāyeta kasya cit<BR>
13,049.002d*0313_13	sa bhaved gūḍhajo nāma tasya syād yasya talpajaḥ<BR>
13,049.002d*0313_14	mātāpitṛbhyām utsṛṣṭaṃ tayor anyatareṇa vā<BR>
13,049.002d*0313_15	yaḥ putraṃ pratigṛhṇīyād apaviddhaḥ sa ucyate<BR>
13,049.002d*0313_16	pitṛveśmani kanyā tu yaṃ putraṃ janayed rahaḥ<BR>
13,049.002d*0313_17	kānīnaṃ taṃ vaden nāmnā voḍhuḥ kanyāsamudbhavaḥ<BR>
13,049.002d*0313_18	yā garbhiṇī saṃskriyate jñātājñātāpi vā satī<BR>
13,049.002d*0313_19	voḍhuḥ sa garbho bhavati sahoḍha iti cocyate<BR>
13,049.002d*0313_20	yā patyā vā parityaktā atha vā svecchayāpi vā<BR>
13,049.002d*0313_21	utpādayed akṣatāyāṃ sa paunarbhava ucyate<BR>
13,049.002d*0313_22	mātāpitṛvihīno vā sakto vā syād akāraṇāt<BR>
13,049.002d*0313_23	ātmānaṃ sparśayed yas tu svayaṃdattaḥ sa ucyate<BR>
13,049.002d*0313_24	krīṇīyād yas tv apatyārthaṃ mātāpitror yam antikāt<BR>
13,049.002d*0313_25	sa sutas tasya sadṛśaḥ krīto nāma budhaiḥ smṛtaḥ<BR>
13,049.002d*0313_26	dvādaśaite pare prāhur evaṃ dharmasya pāṭhakāḥ<BR>
13,049.002d*0314_01	sā ced akṣatayoniḥ syād gatapratyāgatāpi vā<BR>
13,049.002d*0314_02	paunarbhavena bhartrā sā punaḥ saṃskāram arhati<BR>
13,049.002d*0315_01	yaṃ brāhmaṇas tu śūdrāyāṃ kāmād utpādayet sutam<BR>
13,049.002d*0315_02	sa pārayann eva śavas tasmāt pāraśavaḥ smṛtaḥ<BR>
13,049.002d*0315_03	dāsyāṃ vā dāsadāsyāṃ vā yaḥ śūdrasya suto bhavet<BR>
13,049.002d*0315_04	so 'nujñāto hared aṃśam iti dharmo vyavasthitaḥ<BR>
13,049.002d*0315_05	kṣetrajādīn sutān etān ekādaśa yathoditān<BR>
13,049.002d*0315_06	putrapratinidhīn āhuḥ kriyālopān manīṣiṇaḥ<BR>
13,049.002d*0315_07	bhrātṝṇām ekajātānām ekaś cet putravān bhavet<BR>
13,049.002d*0315_08	sarvāṃs tāṃs tena putreṇa putriṇo manur abravīt<BR>
13,049.002d*0315_09	sarvāsām ekapatnīnām ekā cet putriṇī bhavet<BR>
13,049.002d*0315_10	sarvās tās tena putreṇa prāha putravatīr manuḥ<BR>
13,049.003	bhīṣma uvāca<BR>
13,049.003a	ātmā putras tu vijñeyas tasyānantarajaś ca yaḥ<BR>
13,049.003c	niyuktajaś ca vijñeyaḥ sutaḥ prasṛtajas tathā<BR>
13,049.004a	patitasya ca bhāryāyāṃ bhartrā susamavetayā<BR>
13,049.004c	tathā dattakṛtau putrāv adhyūḍhaś ca tathāparaḥ<BR>
13,049.005a	ṣaḍ apadhvaṃsajāś cāpi kānīnāpasadās tathā<BR>
13,049.005c	ity ete te samākhyātās tān vijānīhi bhārata<BR>
13,049.006	yudhiṣṭhira uvāca<BR>
13,049.006a	ṣaḍ apadhvaṃsajāḥ ke syuḥ ke vāpy apasadās tathā<BR>
13,049.006c	etat sarvaṃ yathātattvaṃ vyākhyātuṃ me tvam arhasi<BR>
13,049.007	bhīṣma uvāca<BR>
13,049.007a	triṣu varṇeṣu ye putrā brāhmaṇasya yudhiṣṭhira<BR>
13,049.007c	varṇayoś ca dvayoḥ syātāṃ yau rājanyasya bhārata<BR>
13,049.008a	eko dvivarṇa evātha tathātraivopalakṣitaḥ<BR>
13,049.008c	ṣaḍ apadhvaṃsajās te hi tathaivāpasadāñ śṛṇu<BR>
13,049.009a	caṇḍālo vrātyavenau ca brāhmaṇyāṃ kṣatriyāsu ca<BR>
13,049.009c	vaiśyāyāṃ caiva śūdrasya lakṣyante 'pasadās trayaḥ<BR>
13,049.010a	māgadho vāmakaś caiva dvau vaiśyasyopalakṣitau<BR>
13,049.010c	brāhmaṇyāṃ kṣatriyāyāṃ ca kṣatriyasyaika eva tu<BR>
13,049.011a	brāhmaṇyāṃ lakṣyate sūta ity ete 'pasadāḥ smṛtāḥ<BR>
13,049.011c	putrareto na śakyaṃ hi mithyā kartuṃ narādhipa<BR>
13,049.012	yudhiṣṭhira uvāca<BR>
13,049.012a	kṣetrajaṃ ke cid evāhuḥ sutaṃ ke cit tu śukrajam<BR>
13,049.012c	tulyāv etau sutau kasya tan me brūhi pitāmaha<BR>
13,049.013	bhīṣma uvāca<BR>
13,049.013a	retajo vā bhavet putras tyakto vā kṣetrajo bhavet<BR>
13,049.013c	adhyūḍhaḥ samayaṃ bhittvety etad eva nibodha me<BR>
13,049.014	yudhiṣṭhira uvāca<BR>
13,049.014a	retojaṃ vidma vai putraṃ kṣetrajasyāgamaḥ katham<BR>
13,049.014c	adhyūḍhaṃ vidma vai putraṃ hitvā ca samayaṃ katham<BR>
13,049.015	bhīṣma uvāca<BR>
13,049.015a	ātmajaṃ putram utpādya yas tyajet kāraṇāntare<BR>
13,049.015c	na tatra kāraṇaṃ retaḥ sa kṣetrasvāmino bhavet<BR>
13,049.016a	putrakāmo hi putrārthe yāṃ vṛṇīte viśāṃ pate<BR>
13,049.016c	tatra kṣetraṃ pramāṇaṃ syān na vai tatrātmajaḥ sutaḥ<BR>
13,049.017a	anyatra kṣetrajaḥ putro lakṣyate bharatarṣabha<BR>
13,049.017c	na hy ātmā śakyate hantuṃ dṛṣṭāntopagato hy asau<BR>
13,049.018a	kaś cic ca kṛtakaḥ putraḥ saṃgrahād eva lakṣyate<BR>
13,049.018c	na tatra retaḥ kṣetraṃ vā pramāṇaṃ syād yudhiṣṭhira<BR>
13,049.019	yudhiṣṭhira uvāca<BR>
13,049.019a	kīdṛśaḥ kṛtakaḥ putraḥ saṃgrahād eva lakṣyate<BR>
13,049.019c	śukraṃ kṣetraṃ pramāṇaṃ vā yatra lakṣyeta bhārata<BR>
13,049.020	bhīṣma uvāca<BR>
13,049.020a	mātāpitṛbhyāṃ saṃtyaktaṃ pathi yaṃ tu pralakṣayet<BR>
13,049.020c	na cāsya mātāpitarau jñāyete sa hi kṛtrimaḥ<BR>
13,049.021a	asvāmikasya svāmitvaṃ yasmin saṃpratilakṣayet<BR>
13,049.021c	savarṇas taṃ ca poṣeta savarṇas tasya jāyate<BR>
13,049.022	yudhiṣṭhira uvāca<BR>
13,049.022a	katham asya prayoktavyaḥ saṃskāraḥ kasya vā katham<BR>
13,049.022c	deyā kanyā kathaṃ ceti tan me brūhi pitāmaha<BR>
13,049.023	bhīṣma uvāca<BR>
13,049.023a	ātmavat tasya kurvīta saṃskāraṃ svāmivat tathā<BR>
13,049.024a	tyakto mātāpitṛbhyāṃ yaḥ savarṇaṃ pratipadyate<BR>
13,049.024c	tad gotravarṇatas tasya kuryāt saṃskāram acyuta<BR>
13,049.024d*0316_01	saṃskṛtasya satas tasya varṇagotraṃ bhavaty uta<BR>
13,049.025a	atha deyā tu kanyā syāt tadvarṇena yudhiṣṭhira<BR>
13,049.025c	saṃskartuṃ mātṛgotraṃ ca mātṛvarṇaviniścaye<BR>
13,049.026a	kānīnādhyūḍhajau cāpi vijñeyau putrakilbiṣau<BR>
13,049.026c	tāv api svāv iva sutau saṃskāryāv iti niścayaḥ<BR>
13,049.027a	kṣetrajo vāpy apasado ye 'dhyūḍhās teṣu cāpy atha<BR>
13,049.027c	ātmavad vai prayuñjīran saṃskāraṃ brāhmaṇādayaḥ<BR>
13,049.028a	dharmaśāstreṣu varṇānāṃ niścayo 'yaṃ pradṛśyate<BR>
13,049.028c	etat te sarvam ākhyātaṃ kiṃ bhūyaḥ śrotum icchasi<BR>
13,050.001	yudhiṣṭhira uvāca<BR>
13,050.001a	darśane kīdṛśaḥ snehaḥ saṃvāse ca pitāmaha<BR>
13,050.001c	mahābhāgyaṃ gavāṃ caiva tan me brūhi pitāmaha<BR>
13,050.002	bhīṣma uvāca<BR>
13,050.002a	hanta te kathayiṣyāmi purāvṛttaṃ mahādyute<BR>
13,050.002c	nahuṣasya ca saṃvādaṃ maharṣeś cyavanasya ca<BR>
13,050.003a	purā maharṣiś cyavano bhārgavo bharatarṣabha<BR>
13,050.003c	udavāsakṛtārambho babhūva sumahāvrataḥ<BR>
13,050.004a	nihatya mānaṃ krodhaṃ ca praharṣaṃ śokam eva ca<BR>
13,050.004c	varṣāṇi dvādaśa munir jalavāse dhṛtavrataḥ<BR>
13,050.005a	ādadhat sarvabhūteṣu visrambhaṃ paramaṃ śubham<BR>
13,050.005c	jalecareṣu sattveṣu śītaraśmir iva prabhuḥ<BR>
13,050.006a	sthāṇubhūtaḥ śucir bhūtvā daivatebhyaḥ praṇamya ca<BR>
13,050.006c	gaṅgāyamunayor madhye jalaṃ saṃpraviveśa ha<BR>
13,050.007a	gaṅgāyamunayor vegaṃ subhīmaṃ bhīmaniḥsvanam<BR>
13,050.007c	pratijagrāha śirasā vātavegasamaṃ jave<BR>
13,050.008a	gaṅgā ca yamunā caiva saritaś cānugās tayoḥ<BR>
13,050.008c	pradakṣiṇam ṛṣiṃ cakrur na cainaṃ paryapīḍayan<BR>
13,050.009a	antarjale sa suṣvāpa kāṣṭhabhūto mahāmuniḥ<BR>
13,050.009c	tataś cordhvasthito dhīmān abhavad bharatarṣabha<BR>
13,050.010a	jalaukasāṃ sa sattvānāṃ babhūva priyadarśanaḥ<BR>
13,050.010c	upājighranta ca tadā matsyās taṃ hṛṣṭamānasāḥ<BR>
13,050.010e	tatra tasyāsataḥ kālaḥ samatīto 'bhavan mahān<BR>
13,050.011a	tataḥ kadā cit samaye kasmiṃś cin matsyajīvinaḥ<BR>
13,050.011c	taṃ deśaṃ samupājagmur jālahastā mahādyute<BR>
13,050.012a	niṣādā bahavas tatra matsyoddharaṇaniścitāḥ<BR>
13,050.012c	vyāyatā balinaḥ śūrāḥ salileṣv anivartinaḥ<BR>
13,050.012e	abhyāyayuś ca taṃ deśaṃ niścitā jālakarmaṇi<BR>
13,050.013a	jālaṃ ca yojayām āsur viśeṣeṇa janādhipa<BR>
13,050.013c	matsyodakaṃ samāsādya tadā bharatasattama<BR>
13,050.014a	tatas te bahubhir yogaiḥ kaivartā matsyakāṅkṣiṇaḥ<BR>
13,050.014c	gaṅgāyamunayor vāri jālair abhyakiraṃs tataḥ<BR>
13,050.015a	jālaṃ suvitataṃ teṣāṃ navasūtrakṛtaṃ tathā<BR>
13,050.015c	vistārāyāmasaṃpannaṃ yat tatra salile kṣamam<BR>
13,050.016a	tatas te sumahac caiva balavac ca suvartitam<BR>
13,050.016c	prakīrya sarvataḥ sarve jālaṃ cakṛṣire tadā<BR>
13,050.017a	abhītarūpāḥ saṃhṛṣṭās te 'nyonyavaśavartinaḥ<BR>
13,050.017c	babandhus tatra matsyāṃś ca tathānyāñ jalacāriṇaḥ<BR>
13,050.018a	tathā matsyaiḥ parivṛtaṃ cyavanaṃ bhṛgunandanam<BR>
13,050.018c	ākarṣanta mahārāja jālenātha yadṛcchayā<BR>
13,050.019a	nadīśaivaladigdhāṅgaṃ hariśmaśrujaṭādharam<BR>
13,050.019c	lagnaiḥ śaṅkhagaṇair gātraiḥ koṣṭhaiś citrair ivāvṛtam<BR>
13,050.020a	taṃ jālenoddhṛtaṃ dṛṣṭvā te tadā vedapāragam<BR>
13,050.020c	sarve prāñjalayo dāśāḥ śirobhiḥ prāpatan bhuvi<BR>
13,050.021a	parikhedaparitrāsāj jālasyākarṣaṇena ca<BR>
13,050.021c	matsyā babhūvur vyāpannāḥ sthalasaṃkarṣaṇena ca<BR>
13,050.022a	sa munis tat tadā dṛṣṭvā matsyānāṃ kadanaṃ kṛtam<BR>
13,050.022c	babhūva kṛpayāviṣṭo niḥśvasaṃś ca punaḥ punaḥ<BR>
13,050.023	niṣādā ūcuḥ<BR>
13,050.023a	ajñānād yat kṛtaṃ pāpaṃ prasādaṃ tatra naḥ kuru<BR>
13,050.023c	karavāma priyaṃ kiṃ te tan no brūhi mahāmune<BR>
13,050.024	bhīṣma uvāca<BR>
13,050.024a	ity ukto matsyamadhyasthaś cyavano vākyam abravīt<BR>
13,050.024c	yo me 'dya paramaḥ kāmas taṃ śṛṇudhvaṃ samāhitāḥ<BR>
13,050.025a	prāṇotsargaṃ vikrayaṃ vā matsyair yāsyāmy ahaṃ saha<BR>
13,050.025c	saṃvāsān notsahe tyaktuṃ salilādhyuṣitān imān<BR>
13,050.026a	ity uktās te niṣādās tu subhṛśaṃ bhayakampitāḥ<BR>
13,050.026c	sarve viṣaṇṇavadanā nahuṣāya nyavedayan<BR>
13,051.001	bhīṣma uvāca<BR>
13,051.001a	nahuṣas tu tataḥ śrutvā cyavanaṃ taṃ tathāgatam<BR>
13,051.001c	tvaritaḥ prayayau tatra sahāmātyapurohitaḥ<BR>
13,051.002a	śaucaṃ kṛtvā yathānyāyaṃ prāñjaliḥ prayato nṛpaḥ<BR>
13,051.002c	ātmānam ācacakṣe ca cyavanāya mahātmane<BR>
13,051.003a	arcayām āsa taṃ cāpi tasya rājñaḥ purohitaḥ<BR>
13,051.003c	satyavrataṃ mahābhāgaṃ devakalpaṃ viśāṃ pate<BR>
13,051.004	nahuṣa uvāca<BR>
13,051.004a	karavāṇi priyaṃ kiṃ te tan me vyākhyātum arhasi<BR>
13,051.004c	sarvaṃ kartāsmi bhagavan yady api syāt suduṣkaram<BR>
13,051.005	cyavana uvāca<BR>
13,051.005a	śrameṇa mahatā yuktāḥ kaivartā matsyajīvinaḥ<BR>
13,051.005c	mama mūlyaṃ prayacchaibhyo matsyānāṃ vikrayaiḥ saha<BR>
13,051.006	nahuṣa uvāca<BR>
13,051.006a	sahasraṃ dīyatāṃ mūlyaṃ niṣādebhyaḥ purohita<BR>
13,051.006c	niṣkrayārthaṃ bhagavato yathāha bhṛgunandanaḥ<BR>
13,051.007	cyavana uvāca<BR>
13,051.007a	sahasraṃ nāham arhāmi kiṃ vā tvaṃ manyase nṛpa<BR>
13,051.007c	sadṛśaṃ dīyatāṃ mūlyaṃ svabuddhyā niścayaṃ kuru<BR>
13,051.008	nahuṣa uvāca<BR>
13,051.008a	sahasrāṇāṃ śataṃ kṣipraṃ niṣādebhyaḥ pradīyatām<BR>
13,051.008c	syād etat tu bhaven mūlyaṃ kiṃ vānyan manyate bhavān<BR>
13,051.009	cyavana uvāca<BR>
13,051.009a	nāhaṃ śatasahasreṇa nimeyaḥ pārthivarṣabha<BR>
13,051.009c	dīyatāṃ sadṛśaṃ mūlyam amātyaiḥ saha cintaya<BR>
13,051.010	nahuṣa uvāca<BR>
13,051.010a	koṭiḥ pradīyatāṃ mūlyaṃ niṣādebhyaḥ purohita<BR>
13,051.010c	yad etad api naupamyam ato bhūyaḥ pradīyatām<BR>
13,051.011	cyavana uvāca<BR>
13,051.011a	rājan nārhāmy ahaṃ koṭiṃ bhūyo vāpi mahādyute<BR>
13,051.011c	sadṛśaṃ dīyatāṃ mūlyaṃ brāhmaṇaiḥ saha cintaya<BR>
13,051.012	nahuṣa uvāca<BR>
13,051.012a	ardharājyaṃ samagraṃ vā niṣādebhyaḥ pradīyatām<BR>
13,051.012c	etan mūlyam ahaṃ manye kiṃ vānyan manyase dvija<BR>
13,051.012d*0317_01	dīyatāṃ te purohita<BR>
13,051.012d*0317_02	avilambitam ity evam ṛṣiḥ kaṣṭāt pramucyatām<BR>
13,051.013	cyavana uvāca<BR>
13,051.013a	ardharājyaṃ samagraṃ vā nāham arhāmi pārthiva<BR>
13,051.013c	sadṛśaṃ dīyatāṃ mūlyam ṛṣibhiḥ saha cintyatām<BR>
13,051.014	bhīṣma uvāca<BR>
13,051.014a	maharṣer vacanaṃ śrutvā nahuṣo duḥkhakarśitaḥ<BR>
13,051.014c	sa cintayām āsa tadā sahāmātyapurohitaḥ<BR>
13,051.015a	tatra tv anyo vanacaraḥ kaś cin mūlaphalāśanaḥ<BR>
13,051.015c	nahuṣasya samīpastho gavijāto 'bhavan muniḥ<BR>
13,051.016a	sa samābhāṣya rājānam abravīd dvijasattamaḥ<BR>
13,051.016c	toṣayiṣyāmy ahaṃ vipraṃ yathā tuṣṭo bhaviṣyati<BR>
13,051.017a	nāhaṃ mithyāvaco brūyāṃ svaireṣv api kuto 'nyathā<BR>
13,051.017c	bhavato yad ahaṃ brūyāṃ tat kāryam aviśaṅkayā<BR>
13,051.018	nahuṣa uvāca<BR>
13,051.018a	bravītu bhagavān mūlyaṃ maharṣeḥ sadṛśaṃ bhṛgoḥ<BR>
13,051.018c	paritrāyasva mām asmād viṣayaṃ ca kulaṃ ca me<BR>
13,051.019a	hanyād dhi bhagavān kruddhas trailokyam api kevalam<BR>
13,051.019c	kiṃ punar māṃ tapohīnaṃ bāhuvīryaparāyaṇam<BR>
13,051.020a	agādhe 'mbhasi magnasya sāmātyasya sahartvijaḥ<BR>
13,051.020c	plavo bhava maharṣe tvaṃ kuru mūlyaviniścayam<BR>
13,051.021	bhīṣma uvāca<BR>
13,051.021a	nahuṣasya vacaḥ śrutvā gavijātaḥ pratāpavān<BR>
13,051.021c	uvāca harṣayan sarvān amātyān pārthivaṃ ca tam<BR>
13,051.021d*0318_00	gavijātaḥ<BR>
13,051.021d*0318_01	brāhmaṇānāṃ gavāṃ caiva kulam ekaṃ dvidhā kṛtam<BR>
13,051.021d*0318_02	ekatra mantrās tiṣṭhanti havir anyatra tiṣṭhati<BR>
13,051.022a	anargheyā mahārāja dvijā varṇamahattamāḥ<BR>
13,051.022c	gāvaś ca pṛthivīpāla gaur mūlyaṃ parikalpyatām<BR>
13,051.023a	nahuṣas tu tataḥ śrutvā maharṣer vacanaṃ nṛpa<BR>
13,051.023c	harṣeṇa mahatā yuktaḥ sahāmātyapurohitaḥ<BR>
13,051.024a	abhigamya bhṛgoḥ putraṃ cyavanaṃ saṃśitavratam<BR>
13,051.024c	idaṃ provāca nṛpate vācā saṃtarpayann iva<BR>
13,051.025a	uttiṣṭhottiṣṭha viprarṣe gavā krīto 'si bhārgava<BR>
13,051.025c	etan mūlyam ahaṃ manye tava dharmabhṛtāṃ vara<BR>
13,051.026	cyavana uvāca<BR>
13,051.026a	uttiṣṭhāmy eṣa rājendra samyak krīto 'smi te 'nagha<BR>
13,051.026c	gobhis tulyaṃ na paśyāmi dhanaṃ kiṃ cid ihācyuta<BR>
13,051.027a	kīrtanaṃ śravaṇaṃ dānaṃ darśanaṃ cāpi pārthiva<BR>
13,051.027c	gavāṃ praśasyate vīra sarvapāpaharaṃ śivam<BR>
13,051.028a	gāvo lakṣmyāḥ sadā mūlaṃ goṣu pāpmā na vidyate<BR>
13,051.028c	annam eva sadā gāvo devānāṃ paramaṃ haviḥ<BR>
13,051.029a	svāhākāravaṣaṭkārau goṣu nityaṃ pratiṣṭhitau<BR>
13,051.029c	gāvo yajñapraṇetryo vai tathā yajñasya tā mukham<BR>
13,051.030a	amṛtaṃ hy akṣayaṃ divyaṃ kṣaranti ca vahanti ca<BR>
13,051.030c	amṛtāyatanaṃ caitāḥ sarvalokanamaskṛtāḥ<BR>
13,051.031a	tejasā vapuṣā caiva gāvo vahnisamā bhuvi<BR>
13,051.031c	gāvo hi sumahat tejaḥ prāṇināṃ ca sukhapradāḥ<BR>
13,051.032a	niviṣṭaṃ gokulaṃ yatra śvāsaṃ muñcati nirbhayam<BR>
13,051.032c	virājayati taṃ deśaṃ pāpmānaṃ cāpakarṣati<BR>
13,051.033a	gāvaḥ svargasya sopānaṃ gāvaḥ svarge 'pi pūjitāḥ<BR>
13,051.033c	gāvaḥ kāmadughā devyo nānyat kiṃ cit paraṃ smṛtam<BR>
13,051.034a	ity etad goṣu me proktaṃ māhātmyaṃ pārthivarṣabha<BR>
13,051.034c	guṇaikadeśavacanaṃ śakyaṃ pārāyaṇaṃ na tu<BR>
13,051.035	niṣādā ūcuḥ<BR>
13,051.035a	darśanaṃ kathanaṃ caiva sahāsmābhiḥ kṛtaṃ mune<BR>
13,051.035c	satāṃ saptapadaṃ mitraṃ prasādaṃ naḥ kuru prabho<BR>
13,051.036a	havīṃṣi sarvāṇi yathā hy upabhuṅkte hutāśanaḥ<BR>
13,051.036c	evaṃ tvam api dharmātman puruṣāgniḥ pratāpavān<BR>
13,051.037a	prasādayāmahe vidvan bhavantaṃ praṇatā vayam<BR>
13,051.037c	anugrahārtham asmākam iyaṃ gauḥ pratigṛhyatām<BR>
13,051.037d*0319_01	atyantāpadi śaktānāṃ paritrāṇaṃ hi kurvatām<BR>
13,051.037d*0319_02	yā gatir viditā tv adya narake śaraṇaṃ bhavān<BR>
13,051.038	cyavana uvāca<BR>
13,051.038a	kṛpaṇasya ca yac cakṣur muner āśīviṣasya ca<BR>
13,051.038c	naraṃ samūlaṃ dahati kakṣam agnir iva jvalan<BR>
13,051.039a	pratigṛhṇāmi vo dhenuṃ kaivartā muktakilbiṣāḥ<BR>
13,051.039c	divaṃ gacchata vai kṣipraṃ matsyair jāloddhṛtaiḥ saha<BR>
13,051.040	bhīṣma uvāca<BR>
13,051.040a	tatas tasya prasādāt te maharṣer bhāvitātmanaḥ<BR>
13,051.040c	niṣādās tena vākyena saha matsyair divaṃ yayuḥ<BR>
13,051.041a	tataḥ sa rājā nahuṣo vismitaḥ prekṣya dhīvarān<BR>
13,051.041c	ārohamāṇāṃs tridivaṃ matsyāṃś ca bharatarṣabha<BR>
13,051.041d*0320_01	ārohaṇaṃ niṣādānāṃ matsyānāṃ caiva bhārata<BR>
13,051.042a	tatas tau gavijaś caiva cyavanaś ca bhṛgūdvahaḥ<BR>
13,051.042c	varābhyām anurūpābhyāṃ chandayām āsatur nṛpam<BR>
13,051.043a	tato rājā mahāvīryo nahuṣaḥ pṛthivīpatiḥ<BR>
13,051.043c	param ity abravīt prītas tadā bharatasattama<BR>
13,051.044a	tato jagrāha dharme sa sthitim indranibho nṛpaḥ<BR>
13,051.044c	tatheti coditaḥ prītas tāv ṛṣī pratyapūjayat<BR>
13,051.045a	samāptadīkṣaś cyavanas tato 'gacchat svam āśramam<BR>
13,051.045c	gavijaś ca mahātejāḥ svam āśramapadaṃ yayau<BR>
13,051.046a	niṣādāś ca divaṃ jagmus te ca matsyā janādhipa<BR>
13,051.046c	nahuṣo 'pi varaṃ labdhvā praviveśa puraṃ svakam<BR>
13,051.047a	etat te kathitaṃ tāta yan māṃ tvaṃ paripṛcchasi<BR>
13,051.047c	darśane yādṛśaḥ snehaḥ saṃvāse ca yudhiṣṭhira<BR>
13,051.048a	mahābhāgyaṃ gavāṃ caiva tathā dharmaviniścayam<BR>
13,051.048c	kiṃ bhūyaḥ kathyatāṃ vīra kiṃ te hṛdi vivakṣitam<BR>
13,051.048d*0321_01	tvayāpi gauḥ pradātavyā sālaṃkārā bhaven nṛpa<BR>
13,052.001	yudhiṣṭhira uvāca<BR>
13,052.001a	saṃśayo me mahāprājña sumahān sāgaropamaḥ<BR>
13,052.001c	tan me śṛṇu mahābāho śrutvā cākhyātum arhasi<BR>
13,052.002a	kautūhalaṃ me sumahaj jāmadagnyaṃ prati prabho<BR>
13,052.002c	rāmaṃ dharmabhṛtāṃ śreṣṭhaṃ tan me vyākhyātum arhasi<BR>
13,052.002d*0322_01	brāhme bale supūrṇānām eteṣāṃ cyavanādinām<BR>
13,052.003a	katham eṣa samutpanno rāmaḥ satyaparākramaḥ<BR>
13,052.003c	kathaṃ brahmarṣivaṃśe ca kṣatradharmā vyajāyata<BR>
13,052.004a	tad asya saṃbhavaṃ rājan nikhilenānukīrtaya<BR>
13,052.004c	kauśikāc ca kathaṃ vaṃśāt kṣatrād vai brāhmaṇo 'bhavat<BR>
13,052.005a	aho prabhāvaḥ sumahān āsīd vai sumahātmanoḥ<BR>
13,052.005c	rāmasya ca naravyāghra viśvāmitrasya caiva ha<BR>
13,052.006a	kathaṃ putrān atikramya teṣāṃ naptṛṣv athābhavat<BR>
13,052.006c	eṣa doṣaḥ sutān hitvā tan me vyākhyātum arhasi<BR>
13,052.007	bhīṣma uvāca<BR>
13,052.007a	atrāpy udāharantīmam itihāsaṃ purātanam<BR>
13,052.007c	cyavanasya ca saṃvādaṃ kuśikasya ca bhārata<BR>
13,052.008a	etaṃ doṣaṃ purā dṛṣṭvā bhārgavaś cyavanas tadā<BR>
13,052.008c	āgāminaṃ mahābuddhiḥ svavaṃśe munipuṃgavaḥ<BR>
13,052.009a	saṃcintya manasā sarvaṃ guṇadoṣabalābalam<BR>
13,052.009c	dagdhukāmaḥ kulaṃ sarvaṃ kuśikānāṃ tapodhanaḥ<BR>
13,052.010a	cyavanas tam anuprāpya kuśikaṃ vākyam abravīt<BR>
13,052.010c	vastum icchā samutpannā tvayā saha mamānagha<BR>
13,052.011	kuśika uvāca<BR>
13,052.011a	bhagavan sahadharmo 'yaṃ paṇḍitair iha dhāryate<BR>
13,052.011c	pradānakāle kanyānām ucyate ca sadā budhaiḥ<BR>
13,052.012a	yat tu tāvad atikrāntaṃ dharmadvāraṃ tapodhana<BR>
13,052.012c	tat kāryaṃ prakariṣyāmi tad anujñātum arhasi<BR>
13,052.013	bhīṣma uvāca<BR>
13,052.013a	athāsanam upādāya cyavanasya mahāmuneḥ<BR>
13,052.013c	kuśiko bhāryayā sārdham ājagāma yato muniḥ<BR>
13,052.014a	pragṛhya rājā bhṛṅgāraṃ pādyam asmai nyavedayat<BR>
13,052.014c	kārayām āsa sarvāś ca kriyās tasya mahātmanaḥ<BR>
13,052.015a	tataḥ sa rājā cyavanaṃ madhuparkaṃ yathāvidhi<BR>
13,052.015c	pratyagrāhayad avyagro mahātmā niyatavrataḥ<BR>
13,052.016a	satkṛtya sa tathā vipram idaṃ vacanam abravīt<BR>
13,052.016c	bhagavan paravantau svo brūhi kiṃ karavāvahe<BR>
13,052.017a	yadi rājyaṃ yadi dhanaṃ yadi gāḥ saṃśitavrata<BR>
13,052.017c	yajñadānāni ca tathā brūhi sarvaṃ dadāmi te<BR>
13,052.018a	idaṃ gṛham idaṃ rājyam idaṃ dharmāsanaṃ ca te<BR>
13,052.018c	rājā tvam asi śādhy urvīṃ bhṛtyo 'haṃ paravāṃs tvayi<BR>
13,052.019a	evam ukte tato vākye cyavano bhārgavas tadā<BR>
13,052.019c	kuśikaṃ pratyuvācedaṃ mudā paramayā yutaḥ<BR>
13,052.020a	na rājyaṃ kāmaye rājan na dhanaṃ na ca yoṣitaḥ<BR>
13,052.020c	na ca gā na ca te deśān na yajñāñ śrūyatām idam<BR>
13,052.021a	niyamaṃ kaṃ cid ārapsye yuvayor yadi rocate<BR>
13,052.021c	paricaryo 'smi yat tābhyāṃ yuvābhyām aviśaṅkayā<BR>
13,052.022a	evam ukte tadā tena daṃpatī tau jaharṣatuḥ<BR>
13,052.022c	pratyabrūtāṃ ca tam ṛṣim evam astv iti bhārata<BR>
13,052.023a	atha taṃ kuśiko hṛṣṭaḥ prāveśayad anuttamam<BR>
13,052.023c	gṛhoddeśaṃ tatas tatra darśanīyam adarśayat<BR>
13,052.024a	iyaṃ śayyā bhagavato yathākāmam ihoṣyatām<BR>
13,052.024c	prayatiṣyāvahe prītim āhartuṃ te tapodhana<BR>
13,052.025a	atha sūryo 'ticakrāma teṣāṃ saṃvadatāṃ tathā<BR>
13,052.025c	atharṣiś codayām āsa pānam annaṃ tathaiva ca<BR>
13,052.026a	tam apṛcchat tato rājā kuśikaḥ praṇatas tadā<BR>
13,052.026c	kim annajātam iṣṭaṃ te kim upasthāpayāmy aham<BR>
13,052.027a	tataḥ sa parayā prītyā pratyuvāca janādhipam<BR>
13,052.027c	aupapattikam āhāraṃ prayacchasveti bhārata<BR>
13,052.028a	tad vacaḥ pūjayitvā tu tathety āha sa pārthivaḥ<BR>
13,052.028c	yathopapannaṃ cāhāraṃ tasmai prādāj janādhipaḥ<BR>
13,052.029a	tataḥ sa bhagavān bhuktvā daṃpatī prāha dharmavit<BR>
13,052.029c	svaptum icchāmy ahaṃ nidrā bādhate mām iti prabho<BR>
13,052.030a	tataḥ śayyāgṛhaṃ prāpya bhagavān ṛṣisattamaḥ<BR>
13,052.030c	saṃviveśa narendras tu sapatnīkaḥ sthito 'bhavat<BR>
13,052.031a	na prabodhyo 'smi saṃsupta ity uvācātha bhārgavaḥ<BR>
13,052.031c	saṃvāhitavyau pādau me jāgartavyaṃ ca vāṃ niśi<BR>
13,052.032a	aviśaṅkaś ca kuśikas tathety āha sa dharmavit<BR>
13,052.032c	na prabodhayatāṃ taṃ ca tau tadā rajanīkṣaye<BR>
13,052.033a	yathādeśaṃ maharṣes tu śuśrūṣāparamau tadā<BR>
13,052.033c	babhūvatur mahārāja prayatāv atha daṃpatī<BR>
13,052.034a	tataḥ sa bhagavān vipraḥ samādiśya narādhipam<BR>
13,052.034c	suṣvāpaikena pārśvena divasān ekaviṃśatim<BR>
13,052.034d*0323_01	dvāviṃśena samutthāya niścakrāma tapodhanaḥ<BR>
13,052.035a	sa tu rājā nirāhāraḥ sabhāryaḥ kurunandana<BR>
13,052.035c	paryupāsata taṃ hṛṣṭaś cyavanārādhane rataḥ<BR>
13,052.036a	bhārgavas tu samuttasthau svayam eva tapodhanaḥ<BR>
13,052.036c	akiṃcid uktvā tu gṛhān niścakrāma mahātapāḥ<BR>
13,052.037a	tam anvagacchatāṃ tau tu kṣudhitau śramakarśitau<BR>
13,052.037c	bhāryāpatī muniśreṣṭho na ca tāv avalokayat<BR>
13,052.038a	tayos tu prekṣator eva bhārgavāṇāṃ kulodvahaḥ<BR>
13,052.038c	antarhito 'bhūd rājendra tato rājāpatat kṣitau<BR>
13,052.039a	sa muhūrtaṃ samāśvasya saha devyā mahādyutiḥ<BR>
13,052.039c	punar anveṣaṇe yatnam akarot paramaṃ tadā<BR>
13,053.001	yudhiṣṭhira uvāca<BR>
13,053.001a	tasminn antarhite vipre rājā kim akarot tadā<BR>
13,053.001c	bhāryā cāsya mahābhāgā tan me brūhi pitāmaha<BR>
13,053.002	bhīṣma uvāca<BR>
13,053.002a	adṛṣṭvā sa mahīpālas tam ṛṣiṃ saha bhāryayā<BR>
13,053.002c	pariśrānto nivavṛte vrīḍito naṣṭacetanaḥ<BR>
13,053.003a	sa praviśya purīṃ dīno nābhyabhāṣata kiṃ cana<BR>
13,053.003c	tad eva cintayām āsa cyavanasya viceṣṭitam<BR>
13,053.004a	atha śūnyena manasā praviveśa gṛhaṃ nṛpaḥ<BR>
13,053.004c	dadarśa śayane tasmiñ śayānaṃ bhṛgunandanam<BR>
13,053.005a	vismitau tau tu dṛṣṭvā taṃ tad āścaryaṃ vicintya ca<BR>
13,053.005c	darśanāt tasya ca muner viśrāntau saṃbabhūvatuḥ<BR>
13,053.006a	yathāsthānaṃ tu tau sthitvā bhūyas taṃ saṃvavāhatuḥ<BR>
13,053.006c	athāpareṇa pārśvena suṣvāpa sa mahāmuniḥ<BR>
13,053.007a	tenaiva ca sa kālena pratyabudhyata vīryavān<BR>
13,053.007c	na ca tau cakratuḥ kiṃ cid vikāraṃ bhayaśaṅkitau<BR>
13,053.008a	pratibuddhas tu sa munis tau provāca viśāṃ pate<BR>
13,053.008c	tailābhyaṅgo dīyatāṃ me snāsye 'ham iti bhārata<BR>
13,053.008d*0324_01	athāha bhagavāṃs tau tu pratibuddho viśāṃ pate<BR>
13,053.008d*0324_02	tailābhyaṅgaṃ prayacchetāṃ snātum icchāmi pārthiva<BR>
13,053.009a	tatheti tau pratiśrutya kṣudhitau śramakarśitau<BR>
13,053.009c	śatapākena tailena mahārheṇopatasthatuḥ<BR>
13,053.010a	tataḥ sukhāsīnam ṛṣiṃ vāgyatau saṃvavāhatuḥ<BR>
13,053.010c	na ca paryāptam ity āha bhārgavaḥ sumahātapāḥ<BR>
13,053.011a	yadā tau nirvikārau tu lakṣayām āsa bhārgavaḥ<BR>
13,053.011c	tata utthāya sahasā snānaśālāṃ viveśa ha<BR>
13,053.011e	kḷptam eva tu tatrāsīt snānīyaṃ pārthivocitam<BR>
13,053.012a	asatkṛtya tu tat sarvaṃ tatraivāntaradhīyata<BR>
13,053.012c	sa muniḥ punar evātha nṛpateḥ paśyatas tadā<BR>
13,053.012e	nāsūyāṃ cakratus tau ca daṃpatī bharatarṣabha<BR>
13,053.013a	atha snātaḥ sa bhagavān siṃhāsanagataḥ prabhuḥ<BR>
13,053.013c	darśayām āsa kuśikaṃ sabhāryaṃ bhṛgunandanaḥ<BR>
13,053.014a	saṃhṛṣṭavadano rājā sabhāryaḥ kuśiko munim<BR>
13,053.014c	siddham annam iti prahvo nirvikāro nyavedayat<BR>
13,053.015a	ānīyatām iti munis taṃ covāca narādhipam<BR>
13,053.015c	rājā ca samupājahre tadannaṃ saha bhāryayā<BR>
13,053.016a	māṃsaprakārān vividhāñ śākāni vividhāni ca<BR>
13,053.016c	vesavāravikārāṃś ca pānakāni laghūni ca<BR>
13,053.017a	rasālāpūpakāṃś citrān modakān atha ṣāḍavān<BR>
13,053.017c	rasān nānāprakārāṃś ca vanyaṃ ca munibhojanam<BR>
13,053.018a	phalāni ca vicitrāṇi tathā bhojyāni bhūriśaḥ<BR>
13,053.018c	badareṅgudakāśmaryabhallātakavaṭāni ca<BR>
13,053.019a	gṛhasthānāṃ ca yad bhojyaṃ yac cāpi vanavāsinām<BR>
13,053.019c	sarvam āhārayām āsa rājā śāpabhayān muneḥ<BR>
13,053.020a	atha sarvam upanyastam agrataś cyavanasya tat<BR>
13,053.020c	tataḥ sarvaṃ samānīya tac ca śayyāsanaṃ muniḥ<BR>
13,053.021a	vastraiḥ śubhair avacchādya bhojanopaskaraiḥ saha<BR>
13,053.021c	sarvam ādīpayām āsa cyavano bhṛgunandanaḥ<BR>
13,053.022a	na ca tau cakratuḥ kopaṃ daṃpatī sumahāvratau<BR>
13,053.022c	tayoḥ saṃprekṣator eva punar antarhito 'bhavat<BR>
13,053.023a	tatraiva ca sa rājarṣis tasthau tāṃ rajanīṃ tadā<BR>
13,053.023c	sabhāryo vāgyataḥ śrīmān na ca taṃ kopa āviśat<BR>
13,053.024a	nityaṃ saṃskṛtam annaṃ tu vividhaṃ rājaveśmani<BR>
13,053.024c	śayanāni ca mukhyāni pariṣekāś ca puṣkalāḥ<BR>
13,053.025a	vastraṃ ca vividhākāram abhavat samupārjitam<BR>
13,053.025c	na śaśāka tato draṣṭum antaraṃ cyavanas tadā<BR>
13,053.026a	punar eva ca viprarṣiḥ provāca kuśikaṃ nṛpam<BR>
13,053.026c	sabhāryo māṃ rathenāśu vaha yatra bravīmy aham<BR>
13,053.027a	tatheti ca prāha nṛpo nirviśaṅkas tapodhanam<BR>
13,053.027c	krīḍāratho 'stu bhagavann uta sāṃgrāmiko rathaḥ<BR>
13,053.028a	ity uktaḥ sa munis tena rājñā hṛṣṭena tad vacaḥ<BR>
13,053.028c	cyavanaḥ pratyuvācedaṃ hṛṣṭaḥ parapuraṃjayam<BR>
13,053.029a	sajjīkuru rathaṃ kṣipraṃ yas te sāṃgrāmiko mataḥ<BR>
13,053.029c	sāyudhaḥ sapatākaś ca saśaktiḥ kaṇayaṣṭimān<BR>
13,053.030a	kiṅkiṇīśatanirghoṣo yuktas tomarakalpanaiḥ<BR>
13,053.030c	gadākhaḍganibaddhaś ca parameṣuśatānvitaḥ<BR>
13,053.031a	tataḥ sa taṃ tathety uktvā kalpayitvā mahāratham<BR>
13,053.031c	bhāryāṃ vāme dhuri tadā cātmānaṃ dakṣiṇe tathā<BR>
13,053.032a	tridaṃṣṭraṃ vajrasūcyagraṃ pratodaṃ tatra cādadhat<BR>
13,053.032c	sarvam etat tato dattvā nṛpo vākyam athābravīt<BR>
13,053.033a	bhagavan kva ratho yātu bravītu bhṛgunandanaḥ<BR>
13,053.033c	yatra vakṣyasi viprarṣe tatra yāsyati te rathaḥ<BR>
13,053.034a	evam uktas tu bhagavān pratyuvācātha taṃ nṛpam<BR>
13,053.034c	itaḥprabhṛti yātavyaṃ padakaṃ padakaṃ śanaiḥ<BR>
13,053.035a	śramo mama yathā na syāt tathā me chandacāriṇau<BR>
13,053.035c	sukhaṃ caivāsmi voḍhavyo janaḥ sarvaś ca paśyatu<BR>
13,053.036a	notsāryaḥ pathikaḥ kaś cit tebhyo dāsyāmy ahaṃ vasu<BR>
13,053.036c	brāhmaṇebhyaś ca ye kāmān arthayiṣyanti māṃ pathi<BR>
13,053.037a	sarvaṃ dāsyāmy aśeṣeṇa dhanaṃ ratnāni caiva hi<BR>
13,053.037c	kriyatāṃ nikhilenaitan mā vicāraya pārthiva<BR>
13,053.038a	tasya tad vacanaṃ śrutvā rājā bhṛtyān athābravīt<BR>
13,053.038c	yad yad brūyān munis tat tat sarvaṃ deyam aśaṅkitaiḥ<BR>
13,053.039a	tato ratnāny anekāni striyo yugyam ajāvikam<BR>
13,053.039c	kṛtākṛtaṃ ca kanakaṃ gajendrāś cācalopamāḥ<BR>
13,053.040a	anvagacchanta tam ṛṣiṃ rājāmātyāś ca sarvaśaḥ<BR>
13,053.040c	hāhābhūtaṃ ca tat sarvam āsīn nagaram ārtimat<BR>
13,053.041a	tau tīkṣṇāgreṇa sahasā pratodena pracoditau<BR>
13,053.041c	pṛṣṭhe viddhau kaṭe caiva nirvikārau tam ūhatuḥ<BR>
13,053.042a	vepamānau virāhārau pañcāśad rātrakarśitau<BR>
13,053.042c	kathaṃ cid ūhatur vīrau daṃpatī taṃ rathottamam<BR>
13,053.043a	bahuśo bhṛśaviddhau tau kṣaramāṇau kṣatodbhavam<BR>
13,053.043c	dadṛśāte mahārāja puṣpitāv iva kiṃśukau<BR>
13,053.044a	tau dṛṣṭvā pauravargas tu bhṛśaṃ śokaparāyaṇaḥ<BR>
13,053.044c	abhiśāpabhayāt trasto na ca kiṃ cid uvāca ha<BR>
13,053.045a	dvandvaśaś cābruvan sarve paśyadhvaṃ tapaso balam<BR>
13,053.045c	kruddhā api muniśreṣṭhaṃ vīkṣituṃ naiva śaknumaḥ<BR>
13,053.045d*0325_01	brāhmaṇā eva jāyeran nānyo varṇaḥ kathaṃ cana<BR>
13,053.045d*0325_02	īdṛśaṃ ratham āruhya ko 'nyo jīvitum utsahet<BR>
13,053.046a	aho bhagavato vīryaṃ maharṣer bhāvitātmanaḥ<BR>
13,053.046c	rājñaś cāpi sabhāryasya dhairyaṃ paśyata yādṛśam<BR>
13,053.047a	śrāntāv api hi kṛcchreṇa ratham etaṃ samūhatuḥ<BR>
13,053.047c	na caitayor vikāraṃ vai dadarśa bhṛgunandanaḥ<BR>
13,053.048	bhīṣma uvāca<BR>
13,053.048a	tataḥ sa nirvikārau tau dṛṣṭvā bhṛgukulodvahaḥ<BR>
13,053.048c	vasu viśrāṇayām āsa yathā vaiśravaṇas tathā<BR>
13,053.049a	tatrāpi rājā prītātmā yathājñaptam athākarot<BR>
13,053.049c	tato 'sya bhagavān prīto babhūva munisattamaḥ<BR>
13,053.050a	avatīrya rathaśreṣṭhād daṃpatī tau mumoca ha<BR>
13,053.050c	vimocya caitau vidhivat tato vākyam uvāca ha<BR>
13,053.051a	snigdhagambhīrayā vācā bhārgavaḥ suprasannayā<BR>
13,053.051c	dadāni vāṃ varaṃ śreṣṭhaṃ tad brūtām iti bhārata<BR>
13,053.052a	sukumārau ca tau vidvān karābhyāṃ munisattamaḥ<BR>
13,053.052c	pasparśāmṛtakalpābhyāṃ snehād bharatasattama<BR>
13,053.053a	athābravīn nṛpo vākyaṃ śramo nāsty āvayor iha<BR>
13,053.053c	viśrāntau svaḥ prabhāvāt te dhyānenaiveti bhārgava<BR>
13,053.054a	atha tau bhagavān prāha prahṛṣṭaś cyavanas tadā<BR>
13,053.054c	na vṛthā vyāhṛtaṃ pūrvaṃ yan mayā tad bhaviṣyati<BR>
13,053.055a	ramaṇīyaḥ samuddeśo gaṅgātīram idaṃ śubham<BR>
13,053.055c	kaṃ cit kālaṃ vrataparo nivatsyāmīha pārthiva<BR>
13,053.056a	gamyatāṃ svapuraṃ putra viśrāntaḥ punar eṣyasi<BR>
13,053.056c	ihasthaṃ māṃ sabhāryas tvaṃ draṣṭāsi śvo narādhipa<BR>
13,053.057a	na ca manyus tvayā kāryaḥ śreyas te samupasthitam<BR>
13,053.057c	yat kāṅkṣitaṃ hṛdisthaṃ te tat sarvaṃ saṃbhaviṣyati<BR>
13,053.058a	ity evam uktaḥ kuśikaḥ prahṛṣṭenāntarātmanā<BR>
13,053.058c	provāca muniśārdūlam idaṃ vacanam arthavat<BR>
13,053.059a	na me manyur mahābhāga pūto 'smi bhagavaṃs tvayā<BR>
13,053.059c	saṃvṛttau yauvanasthau svo vapuṣmantau balānvitau<BR>
13,053.060a	pratodena vraṇā ye me sabhāryasya kṛtās tvayā<BR>
13,053.060c	tān na paśyāmi gātreṣu svastho 'smi saha bhāryayā<BR>
13,053.061a	imāṃ ca devīṃ paśyāmi mune divyāpsaropamām<BR>
13,053.061c	śriyā paramayā yuktāṃ yathādṛṣṭāṃ mayā purā<BR>
13,053.062a	tava prasādāt saṃvṛttam idaṃ sarvaṃ mahāmune<BR>
13,053.062c	naitac citraṃ tu bhagavaṃs tvayi satyaparākrama<BR>
13,053.063a	ity uktaḥ pratyuvācedaṃ cyavanaḥ kuśikaṃ tadā<BR>
13,053.063c	āgacchethāḥ sabhāryaś ca tvam iheti narādhipa<BR>
13,053.064a	ity uktaḥ samanujñāto rājarṣir abhivādya tam<BR>
13,053.064c	prayayau vapuṣā yukto nagaraṃ devarājavat<BR>
13,053.065a	tata enam upājagmur amātyāḥ sapurohitāḥ<BR>
13,053.065c	balasthā gaṇikāyuktāḥ sarvāḥ prakṛtayas tathā<BR>
13,053.066a	tair vṛtaḥ kuśiko rājā śriyā paramayā jvalan<BR>
13,053.066c	praviveśa puraṃ hṛṣṭaḥ pūjyamāno 'tha bandibhiḥ<BR>
13,053.067a	tataḥ praviśya nagaraṃ kṛtvā sarvāhṇikakriyāḥ<BR>
13,053.067c	bhuktvā sabhāryo rajanīm uvāsa sa mahīpatiḥ<BR>
13,053.068a	tatas tu tau navam abhivīkṣya yauvanaṃ; parasparaṃ vigatajarāv ivāmarau<BR>
13,053.068c	nanandatuḥ śayanagatau vapurdharau; śriyā yutau dvijavaradattayā tayā<BR>
13,053.069a	sa cāpy ṛṣir bhṛgukulakīrtivardhanas; tapodhano vanam abhirāmam ṛddhimat<BR>
13,053.069c	manīṣayā bahuvidharatnabhūṣitaṃ; sasarja yan nāsti śatakrator api<BR>
13,054.001	bhīṣma uvāca<BR>
13,054.001a	tataḥ sa rājā rātryante pratibuddho mahāmanāḥ<BR>
13,054.001c	kṛtapūrvāhṇikaḥ prāyāt sabhāryas tad vanaṃ prati<BR>
13,054.002a	tato dadarśa nṛpatiḥ prāsādaṃ sarvakāñcanam<BR>
13,054.002c	maṇistambhasahasrāḍhyaṃ gandharvanagaropamam<BR>
13,054.002e	tatra divyān abhiprāyān dadarśa kuśikas tadā<BR>
13,054.003a	parvatān ramyasānūṃś ca nalinīś ca sapaṅkajāḥ<BR>
13,054.003c	citraśālāś ca vividhās toraṇāni ca bhārata<BR>
13,054.003e	śādvalopacitāṃ bhūmiṃ tathā kāñcanakuṭṭimām<BR>
13,054.004a	sahakārān praphullāṃś ca ketakoddālakān dhavān<BR>
13,054.004c	aśokān mucukundāṃś ca phullāṃś caivātimuktakān<BR>
13,054.005a	campakāṃs tilakān bhavyān panasān vañjulān api<BR>
13,054.005c	puṣpitān karṇikārāṃś ca tatra tatra dadarśa ha<BR>
13,054.006a	śyāmāṃ vāraṇapuṣpīṃ ca tathāṣṭāpadikāṃ latām<BR>
13,054.006c	tatra tatra parikḷptā dadarśa sa mahīpatiḥ<BR>
13,054.007a	vṛkṣān padmotpaladharān sarvartukusumāṃs tathā<BR>
13,054.007c	vimānacchandakāṃś cāpi prāsādān padmasaṃnibhān<BR>
13,054.008a	śītalāni ca toyāni kva cid uṣṇāni bhārata<BR>
13,054.008c	āsanāni vicitrāṇi śayanapravarāṇi ca<BR>
13,054.009a	paryaṅkān sarvasauvarṇān parārdhyāstaraṇāstṛtān<BR>
13,054.009c	bhakṣyabhojyam anantaṃ ca tatra tatropakalpitam<BR>
13,054.010a	vāṇīvādāñ chukāṃś cāpi śārikābhṛṅgarājakān<BR>
13,054.010c	kokilāñ chatapatrāṃś ca koyaṣṭimakakukkuṭān<BR>
13,054.011a	mayūrān kukkuṭāṃś cāpi putrakāñ jīvajīvakān<BR>
13,054.011c	cakorān vānarān haṃsān sārasāṃś cakrasāhvayān<BR>
13,054.012a	samantataḥ praṇaditān dadarśa sumanoharān<BR>
13,054.012c	kva cid apsarasāṃ saṃghān gandharvāṇāṃ ca pārthiva<BR>
13,054.013a	kāntābhir aparāṃs tatra pariṣvaktān dadarśa ha<BR>
13,054.013c	na dadarśa ca tān bhūyo dadarśa ca punar nṛpaḥ<BR>
13,054.014a	gītadhvaniṃ sumadhuraṃ tathaivādhyayanadhvanim<BR>
13,054.014c	haṃsān sumadhurāṃś cāpi tatra śuśrāva pārthivaḥ<BR>
13,054.015a	taṃ dṛṣṭvātyadbhutaṃ rājā manasācintayat tadā<BR>
13,054.015c	svapno 'yaṃ cittavibhraṃśa utāho satyam eva tu<BR>
13,054.016a	aho saha śarīreṇa prāpto 'smi paramāṃ gatim<BR>
13,054.016c	uttarān vā kurūn puṇyān atha vāpy amarāvatīm<BR>
13,054.017a	kiṃ tv idaṃ mahad āścaryaṃ saṃpaśyāmīty acintayat<BR>
13,054.017c	evaṃ saṃcintayann eva dadarśa munipuṃgavam<BR>
13,054.018a	tasmin vimāne sauvarṇe maṇistambhasamākule<BR>
13,054.018c	mahārhe śayane divye śayānaṃ bhṛgunandanam<BR>
13,054.019a	tam abhyayāt praharṣeṇa narendraḥ saha bhāryayā<BR>
13,054.019c	antarhitas tato bhūyaś cyavanaḥ śayanaṃ ca tat<BR>
13,054.020a	tato 'nyasmin vanoddeśe punar eva dadarśa tam<BR>
13,054.020c	kauśyāṃ bṛsyāṃ samāsīnaṃ japamānaṃ mahāvratam<BR>
13,054.020e	evaṃ yogabalād vipro mohayām āsa pārthivam<BR>
13,054.021a	kṣaṇena tad vanaṃ caiva te caivāpsarasāṃ gaṇāḥ<BR>
13,054.021c	gandharvāḥ pādapāś caiva sarvam antaradhīyata<BR>
13,054.022a	niḥśabdam abhavac cāpi gaṅgākūlaṃ punar nṛpa<BR>
13,054.022c	kuśavalmīkabhūyiṣṭhaṃ babhūva ca yathā purā<BR>
13,054.023a	tataḥ sa rājā kuśikaḥ sabhāryas tena karmaṇā<BR>
13,054.023c	vismayaṃ paramaṃ prāptas tad dṛṣṭvā mahad adbhutam<BR>
13,054.024a	tataḥ provāca kuśiko bhāryāṃ harṣasamanvitaḥ<BR>
13,054.024c	paśya bhadre yathā bhāvāś citrā dṛṣṭāḥ sudurlabhāḥ<BR>
13,054.025a	prasādād bhṛgumukhyasya kim anyatra tapobalāt<BR>
13,054.025c	tapasā tad avāpyaṃ hi yan na śakyaṃ manorathaiḥ<BR>
13,054.026a	trailokyarājyād api hi tapa eva viśiṣyate<BR>
13,054.026c	tapasā hi sutaptena krīḍaty eṣa tapodhanaḥ<BR>
13,054.027a	aho prabhāvo brahmarṣeś cyavanasya mahātmanaḥ<BR>
13,054.027c	icchann eṣa tapovīryād anyāṃl lokān sṛjed api<BR>
13,054.028a	brāhmaṇā eva jāyeran puṇyavāgbuddhikarmaṇaḥ<BR>
13,054.028c	utsahed iha kartuṃ hi ko 'nyo vai cyavanād ṛte<BR>
13,054.028d*0326_01	brāhmaṇyaṃ durlabhaṃ loke tal labdhvā durlabhaṃ tapaḥ<BR>
13,054.028d*0326_02	siddhis tatrāpi duṣprāpā siddher api parā gatiḥ<BR>
13,054.029a	brāhmaṇyaṃ durlabhaṃ loke rājyaṃ hi sulabhaṃ naraiḥ<BR>
13,054.029c	brāhmaṇyasya prabhāvād dhi rathe yuktau svadhuryavat<BR>
13,054.030a	ity evaṃ cintayānaḥ sa viditaś cyavanasya vai<BR>
13,054.030c	saṃprekṣyovāca sa nṛpaṃ kṣipram āgamyatām iti<BR>
13,054.031a	ity uktaḥ sahabhāryas tam abhyagacchan mahāmunim<BR>
13,054.031c	śirasā vandanīyaṃ tam avandata sa pārthivaḥ<BR>
13,054.032a	tasyāśiṣaḥ prayujyātha sa munis taṃ narādhipam<BR>
13,054.032c	niṣīdety abravīd dhīmān sāntvayan puruṣarṣabha<BR>
13,054.033a	tataḥ prakṛtim āpanno bhārgavo nṛpate nṛpam<BR>
13,054.033c	uvāca ślakṣṇayā vācā tarpayann iva bhārata<BR>
13,054.034a	rājan samyag jitānīha pañca pañcasu yat tvayā<BR>
13,054.034c	manaḥṣaṣṭhānīndriyāṇi kṛcchrān mukto 'si tena vai<BR>
13,054.035a	samyag ārādhitaḥ putra tvayāhaṃ vadatāṃ vara<BR>
13,054.035c	na hi te vṛjinaṃ kiṃ cit susūkṣmam api vidyate<BR>
13,054.036a	anujānīhi māṃ rājan gamiṣyāmi yathāgatam<BR>
13,054.036c	prīto 'smi tava rājendra varaś ca pratigṛhyatām<BR>
13,054.037	kuśika uvāca<BR>
13,054.037a	agnimadhyagatenedaṃ bhagavan saṃnidhau mayā<BR>
13,054.037c	vartitaṃ bhṛguśārdūla yan na dagdho 'smi tad bahu<BR>
13,054.038a	eṣa eva varo mukhyaḥ prāpto me bhṛgunandana<BR>
13,054.038c	yat prīto 'si samācārāt kulaṃ pūtaṃ mamānagha<BR>
13,054.039a	eṣa me 'nugraho vipra jīvite ca prayojanam<BR>
13,054.039c	etad rājyaphalaṃ caiva tapaś caitat paraṃ mama<BR>
13,054.040a	yadi tu prītimān vipra mayi tvaṃ bhṛgunandana<BR>
13,054.040c	asti me saṃśayaḥ kaś cit tan me vyākhyātum arhasi<BR>
13,055.001	cyavana uvāca<BR>
13,055.001a	varaś ca gṛhyatāṃ matto yaś ca te saṃśayo hṛdi<BR>
13,055.001c	taṃ ca brūhi naraśreṣṭha sarvaṃ saṃpādayāmi te<BR>
13,055.002	kuśika uvāca<BR>
13,055.002a	yadi prīto 'si bhagavaṃs tato me vada bhārgava<BR>
13,055.002c	kāraṇaṃ śrotum icchāmi madgṛhe vāsakāritam<BR>
13,055.003a	śayanaṃ caikapārśvena divasān ekaviṃśatim<BR>
13,055.003c	akiṃcid uktvā gamanaṃ bahiś ca munipuṃgava<BR>
13,055.004a	antardhānam akasmāc ca punar eva ca darśanam<BR>
13,055.004c	punaś ca śayanaṃ vipra divasān ekaviṃśatim<BR>
13,055.005a	tailābhyaktasya gamanaṃ bhojanaṃ ca gṛhe mama<BR>
13,055.005c	samupānīya vividhaṃ yad dagdhaṃ jātavedasā<BR>
13,055.005e	niryāṇaṃ ca rathenāśu sahasā yat kṛtaṃ tvayā<BR>
13,055.006a	dhanānāṃ ca visargasya vanasyāpi ca darśanam<BR>
13,055.006c	prāsādānāṃ bahūnāṃ ca kāñcanānāṃ mahāmune<BR>
13,055.007a	maṇividrumapādānāṃ paryaṅkānāṃ ca darśanam<BR>
13,055.007c	punaś cādarśanaṃ tasya śrotum icchāmi kāraṇam<BR>
13,055.008a	atīva hy atra muhyāmi cintayāno divāniśam<BR>
13,055.008c	na caivātrādhigacchāmi sarvasyāsya viniścayam<BR>
13,055.008e	etad icchāmi kārtsnyena satyaṃ śrotuṃ tapodhana<BR>
13,055.009	cyavana uvāca<BR>
13,055.009a	śṛṇu sarvam aśeṣeṇa yad idaṃ yena hetunā<BR>
13,055.009c	na hi śakyam anākhyātum evaṃ pṛṣṭena pārthiva<BR>
13,055.010a	pitāmahasya vadataḥ purā devasamāgame<BR>
13,055.010c	śrutavān asmi yad rājaṃs tan me nigadataḥ śṛṇu<BR>
13,055.011a	brahmakṣatravirodhena bhavitā kulasaṃkaraḥ<BR>
13,055.011c	pautras te bhavitā rājaṃs tejovīryasamanvitaḥ<BR>
13,055.012a	tataḥ svakularakṣārtham ahaṃ tvā samupāgamam<BR>
13,055.012c	cikīrṣan kuśikocchedaṃ saṃdidhakṣuḥ kulaṃ tava<BR>
13,055.013a	tato 'ham āgamya purā tvām avocaṃ mahīpate<BR>
13,055.013c	niyamaṃ kaṃ cid ārapsye śuśrūṣā kriyatām iti<BR>
13,055.014a	na ca te duṣkṛtaṃ kiṃ cid aham āsādayaṃ gṛhe<BR>
13,055.014c	tena jīvasi rājarṣe na bhavethās tato 'nyathā<BR>
13,055.015a	etāṃ buddhiṃ samāsthāya divasān ekaviṃśatim<BR>
13,055.015c	supto 'smi yadi māṃ kaś cid bodhayed iti pārthiva<BR>
13,055.016a	yadā tvayā sabhāryeṇa saṃsupto na prabodhitaḥ<BR>
13,055.016c	ahaṃ tadaiva te prīto manasā rājasattama<BR>
13,055.017a	utthāya cāsmi niṣkrānto yadi māṃ tvaṃ mahīpate<BR>
13,055.017c	pṛccheḥ kva yāsyasīty evaṃ śapeyaṃ tvām iti prabho<BR>
13,055.018a	antarhitaś cāsmi punaḥ punar eva ca te gṛhe<BR>
13,055.018c	yogam āsthāya saṃviṣṭo divasān ekaviṃśatim<BR>
13,055.019a	kṣudhito mām asūyethāḥ śramād veti narādhipa<BR>
13,055.019c	etāṃ buddhiṃ samāsthāya karśitau vāṃ mayā kṣudhā<BR>
13,055.020a	na ca te 'bhūt susūkṣmo 'pi manyur manasi pārthiva<BR>
13,055.020c	sabhāryasya naraśreṣṭha tena te prītimān aham<BR>
13,055.021a	bhojanaṃ ca samānāyya yat tad ādīpitaṃ mayā<BR>
13,055.021c	krudhyethā yadi mātsaryād iti tan marṣitaṃ ca te<BR>
13,055.021d*0327_01	rathena vāhitaś cāpi śramāt krodhodbhavāya te<BR>
13,055.022a	tato 'haṃ ratham āruhya tvām avocaṃ narādhipa<BR>
13,055.022c	sabhāryo māṃ vahasveti tac ca tvaṃ kṛtavāṃs tathā<BR>
13,055.023a	aviśaṅko narapate prīto 'haṃ cāpi tena te<BR>
13,055.023c	dhanotsarge 'pi ca kṛte na tvāṃ krodhaḥ pradharṣayat<BR>
13,055.024a	tataḥ prītena te rājan punar etat kṛtaṃ tava<BR>
13,055.024c	sabhāryasya vanaṃ bhūyas tad viddhi manujādhipa<BR>
13,055.025a	prītyarthaṃ tava caitan me svargasaṃdarśanaṃ kṛtam<BR>
13,055.025c	yat te vane 'smin nṛpate dṛṣṭaṃ divyaṃ nidarśanam<BR>
13,055.026a	svargoddeśas tvayā rājan saśarīreṇa pārthiva<BR>
13,055.026c	muhūrtam anubhūto 'sau sabhāryeṇa nṛpottama<BR>
13,055.027a	nidarśanārthaṃ tapaso dharmasya ca narādhipa<BR>
13,055.027c	tatra yāsīt spṛhā rājaṃs tac cāpi viditaṃ mama<BR>
13,055.028a	brāhmaṇyaṃ kāṅkṣase hi tvaṃ tapaś ca pṛthivīpate<BR>
13,055.028c	avamanya narendratvaṃ devendratvaṃ ca pārthiva<BR>
13,055.029a	evam etad yathāttha tvaṃ brāhmaṇyaṃ tāta durlabham<BR>
13,055.029c	brāhmaṇye sati carṣitvam ṛṣitve ca tapasvitā<BR>
13,055.030a	bhaviṣyaty eṣa te kāmaḥ kuśikāt kauśiko dvijaḥ<BR>
13,055.030c	tṛtīyaṃ puruṣaṃ prāpya brāhmaṇatvaṃ gamiṣyati<BR>
13,055.031a	vaṃśas te pārthivaśreṣṭha bhṛgūṇām eva tejasā<BR>
13,055.031c	pautras te bhavitā vipra tapasvī pāvakadyutiḥ<BR>
13,055.032a	yaḥ sa devamanuṣyāṇāṃ bhayam utpādayiṣyati<BR>
13,055.032b*0328_01	jamadagnau mahābhāga tapasā bhāvitātmani<BR>
13,055.032b*0328_02	sa cāpi bhṛguśārdūlas taṃ vedaṃ dhārayiṣyati<BR>
13,055.032c	trayāṇāṃ caiva lokānāṃ satyam etad bravīmi te<BR>
13,055.033a	varaṃ gṛhāṇa rājarṣe yas te manasi vartate<BR>
13,055.033c	tīrthayātrāṃ gamiṣyāmi purā kālo 'tivartate<BR>
13,055.034	kuśika uvāca<BR>
13,055.034a	eṣa eva varo me 'dya yat tvaṃ prīto mahāmune<BR>
13,055.034c	bhavatv etad yathāttha tvaṃ tapaḥ pautre mamānagha<BR>
13,055.034e	brāhmaṇyaṃ me kulasyāstu bhagavann eṣa me varaḥ<BR>
13,055.035a	punaś cākhyātum icchāmi bhagavan vistareṇa vai<BR>
13,055.035c	katham eṣyati vipratvaṃ kulaṃ me bhṛgunandana<BR>
13,055.035e	kaś cāsau bhavitā bandhur mama kaś cāpi saṃmataḥ<BR>
13,056.001	cyavana uvāca<BR>
13,056.001a	avaśyaṃ kathanīyaṃ me tavaitan narapuṃgava<BR>
13,056.001c	yadarthaṃ tvāham ucchettuṃ saṃprāpto manujādhipa<BR>
13,056.002a	bhṛgūṇāṃ kṣatriyā yājyā nityam eva janādhipa<BR>
13,056.002c	te ca bhedaṃ gamiṣyanti daivayuktena hetunā<BR>
13,056.003a	kṣatriyāś ca bhṛgūn sarvān vadhiṣyanti narādhipa<BR>
13,056.003c	ā garbhād anukṛntanto daivadaṇḍanipīḍitāḥ<BR>
13,056.004a	tata utpatsyate 'smākaṃ kule gotravivardhanaḥ<BR>
13,056.004c	aurvo nāma mahātejā jvalanārkasamadyutiḥ<BR>
13,056.005a	sa trailokyavināśāya kopāgniṃ janayiṣyati<BR>
13,056.005c	mahīṃ saparvatavanāṃ yaḥ kariṣyati bhasmasāt<BR>
13,056.006a	kaṃ cit kālaṃ tu taṃ vahniṃ sa eva śamayiṣyati<BR>
13,056.006c	samudre vaḍavāvaktre prakṣipya munisattamaḥ<BR>
13,056.007a	putraṃ tasya mahābhāgam ṛcīkaṃ bhṛgunandanam<BR>
13,056.007c	sākṣāt kṛtsno dhanurvedaḥ samupasthāsyate 'nagha<BR>
13,056.008a	kṣatriyāṇām abhāvāya daivayuktena hetunā<BR>
13,056.008c	sa tu taṃ pratigṛhyaiva putre saṃkrāmayiṣyati<BR>
13,056.009a	jamadagnau mahābhāge tapasā bhāvitātmani<BR>
13,056.009c	sa cāpi bhṛguśārdūlas taṃ vedaṃ dhārayiṣyati<BR>
13,056.010a	kulāt tu tava dharmātman kanyāṃ so 'dhigamiṣyati<BR>
13,056.010b*0329_01	kṣatrahantā bhaved dhiṃsram iti devaṃ sanātanam<BR>
13,056.010b*0329_02	nārāyaṇam upāsyāsya varāt taṃ putram icchati<BR>
13,056.010c	udbhāvanārthaṃ bhavato vaṃśasya nṛpasattama<BR>
13,056.011a	gādher duhitaraṃ prāpya pautrīṃ tava mahātapāḥ<BR>
13,056.011c	brāhmaṇaṃ kṣatradharmāṇaṃ rāmam utpādayiṣyati<BR>
13,056.012a	kṣatriyaṃ viprakarmāṇaṃ bṛhaspatim ivaujasā<BR>
13,056.012c	viśvāmitraṃ tava kule gādheḥ putraṃ sudhārmikam<BR>
13,056.012e	tapasā mahatā yuktaṃ pradāsyati mahādyute<BR>
13,056.013a	striyau tu kāraṇaṃ tatra parivarte bhaviṣyataḥ<BR>
13,056.013c	pitāmahaniyogād vai nānyathaitad bhaviṣyati<BR>
13,056.014a	tṛtīye puruṣe tubhyaṃ brāhmaṇatvam upaiṣyati<BR>
13,056.014c	bhavitā tvaṃ ca saṃbandhī bhṛgūṇāṃ bhāvitātmanām<BR>
13,056.015	bhīṣma uvāca<BR>
13,056.015a	kuśikas tu muner vākyaṃ cyavanasya mahātmanaḥ<BR>
13,056.015c	śrutvā hṛṣṭo 'bhavad rājā vākyaṃ cedam uvāca ha<BR>
13,056.015e	evam astv iti dharmātmā tadā bharatasattama<BR>
13,056.016a	cyavanas tu mahātejāḥ punar eva narādhipam<BR>
13,056.016c	varārthaṃ codayām āsa tam uvāca sa pārthivaḥ<BR>
13,056.017a	bāḍham evaṃ grahīṣyāmi kāmaṃ tvatto mahāmune<BR>
13,056.017c	brahmabhūtaṃ kulaṃ me 'stu dharme cāsya mano bhavet<BR>
13,056.018a	evam uktas tathety evaṃ pratyuktvā cyavano muniḥ<BR>
13,056.018c	abhyanujñāya nṛpatiṃ tīrthayātrāṃ yayau tadā<BR>
13,056.019a	etat te kathitaṃ sarvam aśeṣeṇa mayā nṛpa<BR>
13,056.019c	bhṛgūṇāṃ kuśikānāṃ ca prati saṃbandhakāraṇam<BR>
13,056.020a	yathoktaṃ muninā cāpi tathā tad abhavan nṛpa<BR>
13,056.020c	janma rāmasya ca muner viśvāmitrasya caiva ha<BR>
13,057.001	yudhiṣṭhira uvāca<BR>
13,057.001a	muhyāmīva niśamyādya cintayānaḥ punaḥ punaḥ<BR>
13,057.001c	hīnāṃ pārthivasaṃghātaiḥ śrīmadbhiḥ pṛthivīm imām<BR>
13,057.002a	prāpya rājyāni śataśo mahīṃ jitvāpi bhārata<BR>
13,057.002c	koṭiśaḥ puruṣān hatvā paritapye pitāmaha<BR>
13,057.003a	kā nu tāsāṃ varastrīṇām avasthādya bhaviṣyati<BR>
13,057.003c	yā hīnāḥ patibhiḥ putrair mātulair bhrātṛbhis tathā<BR>
13,057.004a	vayaṃ hi tān gurūn hatvā jñātīṃś ca suhṛdo 'pi ca<BR>
13,057.004c	avākśīrṣāḥ patiṣyāmo narake nātra saṃśayaḥ<BR>
13,057.005a	śarīraṃ yoktum icchāmi tapasogreṇa bhārata<BR>
13,057.005c	upadiṣṭam ihecchāmi tattvato 'haṃ viśāṃ pate<BR>
13,057.006	vaiśaṃpāyana uvāca<BR>
13,057.006a	yudhiṣṭhirasya tad vākyaṃ śrutvā bhīṣmo mahāmanāḥ<BR>
13,057.006c	parīkṣya nipuṇaṃ buddhyā yudhiṣṭhiram abhāṣata<BR>
13,057.007a	rahasyam adbhutaṃ caiva śṛṇu vakṣyāmi yat tvayi<BR>
13,057.007c	yā gatiḥ prāpyate yena pretyabhāveṣu bhārata<BR>
13,057.008a	tapasā prāpyate svargas tapasā prāpyate yaśaḥ<BR>
13,057.008c	āyuḥprakarṣo bhogāś ca labhyante tapasā vibho<BR>
13,057.009a	jñānaṃ vijñānam ārogyaṃ rūpaṃ saṃpat tathaiva ca<BR>
13,057.009c	saubhāgyaṃ caiva tapasā prāpyate bharatarṣabha<BR>
13,057.010a	dhanaṃ prāpnoti tapasā maunaṃ jñānaṃ prayacchati<BR>
13,057.010c	upabhogāṃs tu dānena brahmacaryeṇa jīvitam<BR>
13,057.011a	ahiṃsāyāḥ phalaṃ rūpaṃ dīkṣāyā janma vai kule<BR>
13,057.011c	phalamūlāśināṃ rājyaṃ svargaḥ parṇāśināṃ bhavet<BR>
13,057.012a	payobhakṣo divaṃ yāti snānena draviṇādhikaḥ<BR>
13,057.012c	guruśuśrūṣayā vidyā nityaśrāddhena saṃtatiḥ<BR>
13,057.013a	gavāḍhyaḥ śākadīkṣābhiḥ svargam āhus tṛṇāśanāt<BR>
13,057.013c	striyas triṣavaṇasnānād vāyuṃ pītvā kratuṃ labhet<BR>
13,057.014a	nityasnāyī bhaved dakṣaḥ saṃdhye tu dve japan dvijaḥ<BR>
13,057.014c	maruṃ sādhayato rājyaṃ nākapṛṣṭham anāśake<BR>
13,057.015a	sthaṇḍile śayamānānāṃ gṛhāṇi śayanāni ca<BR>
13,057.015c	cīravalkalavāsobhir vāsāṃsy ābharaṇāni ca<BR>
13,057.016a	śayyāsanāni yānāni yogayukte tapodhane<BR>
13,057.016c	agnipraveśe niyataṃ brahmaloko vidhīyate<BR>
13,057.017a	rasānāṃ pratisaṃhārāt saubhāgyam iha vindati<BR>
13,057.017c	āmiṣapratisaṃhārāt prajāsyāyuṣmatī bhavet<BR>
13,057.018a	udavāsaṃ vased yas tu sa narādhipatir bhavet<BR>
13,057.018c	satyavādī naraśreṣṭha daivataiḥ saha modate<BR>
13,057.019a	kīrtir bhavati dānena tathārogyam ahiṃsayā<BR>
13,057.019c	dvijaśuśrūṣayā rājyaṃ dvijatvaṃ vāpi puṣkalam<BR>
13,057.020a	pānīyasya pradānena kīrtir bhavati śāśvatī<BR>
13,057.020c	annapānapradānena tṛpyate kāmabhogataḥ<BR>
13,057.021a	sāntvadaḥ sarvabhūtānāṃ sarvaśokair vimucyate<BR>
13,057.021c	devaśuśrūṣayā rājyaṃ divyaṃ rūpaṃ niyacchati<BR>
13,057.022a	dīpālokapradānena cakṣuṣmān bhavate naraḥ<BR>
13,057.022c	prekṣaṇīyapradānena smṛtiṃ medhāṃ ca vindati<BR>
13,057.023a	gandhamālyanivṛttyā tu kīrtir bhavati puṣkalā<BR>
13,057.023c	keśaśmaśrūn dhārayatām agryā bhavati saṃtatiḥ<BR>
13,057.024a	upavāsaṃ ca dīkṣāṃ ca abhiṣekaṃ ca pārthiva<BR>
13,057.024c	kṛtvā dvādaśa varṣāṇi vīrasthānād viśiṣyate<BR>
13,057.025a	dāsīdāsam alaṃkārān kṣetrāṇi ca gṛhāṇi ca<BR>
13,057.025c	brahmadeyāṃ sutāṃ dattvā prāpnoti manujarṣabha<BR>
13,057.026a	kratubhiś copavāsaiś ca tridivaṃ yāti bhārata<BR>
13,057.026c	labhate ca ciraṃ sthānaṃ balipuṣpaprado naraḥ<BR>
13,057.027a	suvarṇaśṛṅgais tu vibhūṣitānāṃ; gavāṃ sahasrasya naraḥ pradātā<BR>
13,057.027c	prāpnoti puṇyaṃ divi devalokam; ity evam āhur munidevasaṃghāḥ<BR>
13,057.028a	prayacchate yaḥ kapilāṃ sacailāṃ; kāṃsyopadohāṃ kanakāgraśṛṅgīm<BR>
13,057.028c	tais tair guṇaiḥ kāmadughāsya bhūtvā; naraṃ pradātāram upaiti sā gauḥ<BR>
13,057.029a	yāvanti lomāni bhavanti dhenvās; tāvat phalaṃ prāpnute gopradātā<BR>
13,057.029c	putrāṃś ca pautrāṃś ca kulaṃ ca sarvam; āsaptamaṃ tārayate paratra<BR>
13,057.030a	sadakṣiṇāṃ kāñcanacāruśṛṅgīṃ; kāṃsyopadohāṃ draviṇottarīyām<BR>
13,057.030c	dhenuṃ tilānāṃ dadato dvijāya; lokā vasūnāṃ sulabhā bhavanti<BR>
13,057.031a	svakarmabhir mānavaṃ saṃnibaddhaṃ; tīvrāndhakāre narake patantam<BR>
13,057.031c	mahārṇave naur iva vāyuyuktā; dānaṃ gavāṃ tārayate paratra<BR>
13,057.032a	yo brahmadeyāṃ tu dadāti kanyāṃ; bhūmipradānaṃ ca karoti vipre<BR>
13,057.032c	dadāti cānnaṃ vidhivac ca yaś ca; sa lokam āpnoti puraṃdarasya<BR>
13,057.033a	naiveśikaṃ sarvaguṇopapannaṃ; dadāti vai yas tu naro dvijāya<BR>
13,057.033c	svādhyāyacāritraguṇānvitāya; tasyāpi lokāḥ kuruṣūttareṣu<BR>
13,057.034a	dhuryapradānena gavāṃ tathāśvair; lokān avāpnoti naro vasūnām<BR>
13,057.034c	svargāya cāhur hi hiraṇyadānaṃ; tato viśiṣṭaṃ kanakapradānam<BR>
13,057.035a	chatrapradānena gṛhaṃ variṣṭhaṃ; yānaṃ tathopānahasaṃpradāne<BR>
13,057.035c	vastrapradānena phalaṃ surūpaṃ; gandhapradāne surabhir naraḥ syāt<BR>
13,057.036a	puṣpopagaṃ vātha phalopagaṃ vā; yaḥ pādapaṃ sparśayate dvijāya<BR>
13,057.036c	sa strīsamṛddhaṃ bahuratnapūrṇaṃ; labhaty ayatnopagataṃ gṛhaṃ vai<BR>
13,057.036d*0330_01	labheta kāmaṃ sa bhaved arogas<BR>
13,057.036d*0330_02	tathā surūpaś ca narendraloke<BR>
13,057.037a	bhakṣānnapānīyarasapradātā; sarvān avāpnoti rasān prakāmam<BR>
13,057.037c	pratiśrayācchādanasaṃpradātā; prāpnoti tān eva na saṃśayo 'tra<BR>
13,057.038a	sragdhūpagandhāny anulepanāni; snānāni mālyāni ca mānavo yaḥ<BR>
13,057.038c	dadyād dvijebhyaḥ sa bhaved arogas; tathābhirūpaś ca narendraloke<BR>
13,057.039a	bījair aśūnyaṃ śayanair upetaṃ; dadyād gṛhaṃ yaḥ puruṣo dvijāya<BR>
13,057.039c	puṇyābhirāmaṃ bahuratnapūrṇaṃ; labhaty adhiṣṭhānavaraṃ sa rājan<BR>
13,057.040a	sugandhacitrāstaraṇopapannaṃ; dadyān naro yaḥ śayanaṃ dvijāya<BR>
13,057.040c	rūpānvitāṃ pakṣavatīṃ manojñāṃ; bhāryām ayatnopagatāṃ labhet saḥ<BR>
13,057.041a	pitāmahasyānucaro vīraśāyī bhaven naraḥ<BR>
13,057.041c	nādhikaṃ vidyate tasmād ity āhuḥ paramarṣayaḥ<BR>
13,057.041d*0331_01	pustakaṃ ca tathā gāvaḥ kanyā dānaṃ tathaiva ca<BR>
13,057.041d*0331_02	ye na dāsyanti puruṣās teṣāṃ saukhyaṃ pareṇa kim<BR>
13,057.042	vaiśaṃpāyana uvāca<BR>
13,057.042a	tasya tad vacanaṃ śrutvā prītātmā kurunandanaḥ<BR>
13,057.042c	nāśrame 'rocayad vāsaṃ vīramārgābhikāṅkṣayā<BR>
13,057.043a	tato yudhiṣṭhiraḥ prāha pāṇḍavān bharatarṣabha<BR>
13,057.043c	pitāmahasya yad vākyaṃ tad vo rocatv iti prabhuḥ<BR>
13,057.044a	tatas tu pāṇḍavāḥ sarve draupadī ca yaśasvinī<BR>
13,057.044c	yudhiṣṭhirasya tad vākyaṃ bāḍham ity abhyapūjayan<BR>
13,058.001	yudhiṣṭhira uvāca<BR>
13,058.001a	yānīmāni bahir vedyāṃ dānāni paricakṣate<BR>
13,058.001c	tebhyo viśiṣṭaṃ kiṃ dānaṃ mataṃ te kurupuṃgava<BR>
13,058.002a	kautūhalaṃ hi paramaṃ tatra me vartate prabho<BR>
13,058.002c	dātāraṃ dattam anveti yad dānaṃ tat pracakṣva me<BR>
13,058.003	bhīṣma uvāca<BR>
13,058.003a	abhayaṃ sarvabhūtebhyo vyasane cāpy anugraham<BR>
13,058.003c	yac cābhilaṣitaṃ dadyāt tṛṣitāyābhiyācate<BR>
13,058.004a	dattaṃ manyeta yad dattvā tad dānaṃ śreṣṭham ucyate<BR>
13,058.004c	dattaṃ dātāram anveti yad dānaṃ bharatarṣabha<BR>
13,058.005a	hiraṇyadānaṃ godānaṃ pṛthivīdānam eva ca<BR>
13,058.005c	etāni vai pavitrāṇi tārayanty api duṣkṛtam<BR>
13,058.006a	etāni puruṣavyāghra sādhubhyo dehi nityadā<BR>
13,058.006c	dānāni hi naraṃ pāpān mokṣayanti na saṃśayaḥ<BR>
13,058.007a	yad yad iṣṭatamaṃ loke yac cāsya dayitaṃ gṛhe<BR>
13,058.007c	tat tad guṇavate deyaṃ tad evākṣayam icchatā<BR>
13,058.008a	priyāṇi labhate loke priyadaḥ priyakṛt tathā<BR>
13,058.008c	priyo bhavati bhūtānām iha caiva paratra ca<BR>
13,058.009a	yācamānam abhīmānād āśāvantam akiṃcanam<BR>
13,058.009c	yo nārcati yathāśakti sa nṛśaṃso yudhiṣṭhira<BR>
13,058.010a	amitram api ced dīnaṃ śaraṇaiṣiṇam āgatam<BR>
13,058.010c	vyasane yo 'nugṛhṇāti sa vai puruṣasattamaḥ<BR>
13,058.011a	kṛśāya hrīmate tāta vṛttikṣīṇāya sīdate<BR>
13,058.011c	apahanyāt kṣudhaṃ yas tu na tena puruṣaḥ samaḥ<BR>
13,058.012a	hriyā tu niyatān sādhūn putradāraiś ca karśitān<BR>
13,058.012c	ayācamānān kaunteya sarvopāyair nimantraya<BR>
13,058.013a	āśiṣaṃ ye na deveṣu na martyeṣu ca kurvate<BR>
13,058.013c	arhanto nityasattvasthā yathālabdhopajīvinaḥ<BR>
13,058.014a	āśīviṣasamebhyaś ca tebhyo rakṣasva bhārata<BR>
13,058.014c	tāny uktair upajijñāsya tathā dvijavarottamān<BR>
13,058.015a	kṛtair āvasathair nityaṃ sapreṣyaiḥ saparicchadaiḥ<BR>
13,058.015c	nimantrayethāḥ kauravya sarvakāmasukhāvahaiḥ<BR>
13,058.016a	yadi te pratigṛhṇīyuḥ śraddhāpūtaṃ yudhiṣṭhira<BR>
13,058.016c	kāryam ity eva manvānā dhārmikāḥ puṇyakarmiṇaḥ<BR>
13,058.017a	vidyāsnātā vratasnātā ye vyapāśrityajīvinaḥ<BR>
13,058.017c	gūḍhasvādhyāyatapaso brāhmaṇāḥ saṃśitavratāḥ<BR>
13,058.018a	teṣu śuddheṣu dānteṣu svadāranirateṣu ca<BR>
13,058.018c	yat kariṣyasi kalyāṇaṃ tat tvā lokeṣu dhāsyati<BR>
13,058.019a	yathāgnihotraṃ suhutaṃ sāyaṃ prātar dvijātinā<BR>
13,058.019c	tathā bhavati dattaṃ vai dvijebhyo 'tha kṛtātmanā<BR>
13,058.020a	eṣa te vitato yajñaḥ śraddhāpūtaḥ sadakṣiṇaḥ<BR>
13,058.020c	viśiṣṭaḥ sarvayajñebhyo dadatas tāta vartatām<BR>
13,058.021a	nivāpo dānasadṛśas tādṛśeṣu yudhiṣṭhira<BR>
13,058.021c	nivapan pūjayaṃś caiva teṣv ānṛṇyaṃ nigacchati<BR>
13,058.022a	ya eva no na kupyanti na lubhyanti tṛṇeṣv api<BR>
13,058.022c	ta eva naḥ pūjyatamā ye cānye priyavādinaḥ<BR>
13,058.023a	ye no na bahu manyante na pravartanti cāpare<BR>
13,058.023c	putravat paripālyās te namas tebhyas tathābhayam<BR>
13,058.024a	ṛtvikpurohitācāryā mṛdubrahmadharā hi te<BR>
13,058.024c	kṣatreṇāpi hi saṃsṛṣṭaṃ tejaḥ śāmyati vai dvije<BR>
13,058.025a	asti me balavān asmi rājāsmīti yudhiṣṭhira<BR>
13,058.025c	brāhmaṇān mā sma paryaśnīr vāsobhir aśanena ca<BR>
13,058.026a	yac chobhārthaṃ balārthaṃ vā vittam asti tavānagha<BR>
13,058.026c	tena te brāhmaṇāḥ pūjyāḥ svadharmam anutiṣṭhatā<BR>
13,058.027a	namaskāryās tvayā viprā vartamānā yathātatham<BR>
13,058.027c	yathāsukhaṃ yathotsāhaṃ lalantu tvayi putravat<BR>
13,058.028a	ko hy anyaḥ suprasādānāṃ suhṛdām alpatoṣiṇām<BR>
13,058.028c	vṛttim arhaty upakṣeptuṃ tvad anyaḥ kurusattama<BR>
13,058.029a	yathā patyāśrayo dharmaḥ strīṇāṃ loke sanātanaḥ<BR>
13,058.029c	sa devaḥ sā gatir nānyā tathāsmākaṃ dvijātayaḥ<BR>
13,058.030a	yadi no brāhmaṇās tāta saṃtyajeyur apūjitāḥ<BR>
13,058.030c	paśyanto dāruṇaṃ karma satataṃ kṣatriye sthitam<BR>
13,058.031a	avedānām akīrtīnām alokānām ayajvanām<BR>
13,058.031c	ko 'smākaṃ jīvitenārthas tad dhi no brāhmaṇāśrayam<BR>
13,058.032a	atra te vartayiṣyāmi yathā dharmaḥ sanātanaḥ<BR>
13,058.032c	rājanyo brāhmaṇaṃ rājan purā paricacāra ha<BR>
13,058.032e	vaiśyo rājanyam ity eva śūdro vaiśyam iti śrutiḥ<BR>
13,058.033a	dūrāc chūdreṇopacaryo brāhmaṇo 'gnir iva jvalan<BR>
13,058.033c	saṃsparśaparicaryas tu vaiśyena kṣatriyeṇa ca<BR>
13,058.034a	mṛdubhāvān satyaśīlān satyadharmānupālakān<BR>
13,058.034c	āśīviṣān iva kruddhāṃs tān upācarata dvijān<BR>
13,058.035a	apareṣāṃ pareṣāṃ ca parebhyaś caiva ye pare<BR>
13,058.035c	kṣatriyāṇāṃ pratapatāṃ tejasā ca balena ca<BR>
13,058.035e	brāhmaṇeṣv eva śāmyanti tejāṃsi ca tapāṃsi ca<BR>
13,058.036a	na me pitā priyataro na tvaṃ tāta tathā priyaḥ<BR>
13,058.036c	na me pituḥ pitā rājan na cātmā na ca jīvitam<BR>
13,058.037a	tvattaś ca me priyataraḥ pṛthivyāṃ nāsti kaś cana<BR>
13,058.037c	tvatto 'pi me priyatarā brāhmaṇā bharatarṣabha<BR>
13,058.038a	bravīmi satyam etac ca yathāhaṃ pāṇḍunandana<BR>
13,058.038c	tena satyena gaccheyaṃ lokān yatra sa śaṃtanuḥ<BR>
13,058.039a	paśyeyaṃ ca satāṃ lokāñ chucīn brahmapuraskṛtān<BR>
13,058.039c	tatra me tāta gantavyam ahnāya ca cirāya ca<BR>
13,058.040a	so 'ham etādṛśāṃl lokān dṛṣṭvā bharatasattama<BR>
13,058.040c	yan me kṛtaṃ brāhmaṇeṣu na tapye tena pārthiva<BR>
13,059.001	yudhiṣṭhira uvāca<BR>
13,059.001a	yau tu syātāṃ caraṇenopapannau; yau vidyayā sadṛśau janmanā ca<BR>
13,059.001c	tābhyāṃ dānaṃ katarasmai viśiṣṭam; ayācamānāya ca yācate ca<BR>
13,059.002	bhīṣma uvāca<BR>
13,059.002a	śreyo vai yācataḥ pārtha dattam āhur ayācate<BR>
13,059.002c	arhattamo vai dhṛtimān kṛpaṇād adhṛtātmanaḥ<BR>
13,059.003a	kṣatriyo rakṣaṇadhṛtir brāhmaṇo 'narthanādhṛtiḥ<BR>
13,059.003c	brāhmaṇo dhṛtimān vidvān devān prīṇāti tuṣṭimān<BR>
13,059.004a	yācñām āhur anīśasya abhihāraṃ ca bhārata<BR>
13,059.004c	udvejayati yācan hi sadā bhūtāni dasyuvat<BR>
13,059.005a	mriyate yācamāno vai tam anu mriyate dadat<BR>
13,059.005c	dadat saṃjīvayaty enam ātmānaṃ ca yudhiṣṭhira<BR>
13,059.006a	ānṛśaṃsyaṃ paro dharmo yācate yat pradīyate<BR>
13,059.006c	ayācataḥ sīdamānān sarvopāyair nimantraya<BR>
13,059.007a	yadi vai tādṛśā rāṣṭre vaseyus te dvijottamāḥ<BR>
13,059.007c	bhasmacchannān ivāgnīṃs tān budhyethās tvaṃ prayatnataḥ<BR>
13,059.008a	tapasā dīpyamānās te daheyuḥ pṛthivīm api<BR>
13,059.008b*0332_01	apūjyamānāḥ kauravya pūjārhās te tathāvidhāḥ<BR>
13,059.008c	pūjyā hi jñānavijñānatapoyogasamanvitāḥ<BR>
13,059.009a	tebhyaḥ pūjāṃ prayuñjīthā brāhmaṇebhyaḥ paraṃtapa<BR>
13,059.009c	dadad bahuvidhān dāyān upacchandān ayācatām<BR>
13,059.010a	yad agnihotre suhute sāyaṃprātar bhavet phalam<BR>
13,059.010c	vidyāvedavratavati tad dānaphalam ucyate<BR>
13,059.011a	vidyāvedavratasnātān avyapāśrayajīvinaḥ<BR>
13,059.011c	gūḍhasvādhyāyatapaso brāhmaṇān saṃśitavratān<BR>
13,059.012a	kṛtair āvasathair hṛdyaiḥ sapreṣyaiḥ saparicchadaiḥ<BR>
13,059.012c	nimantrayethāḥ kaunteya kāmaiś cānyair dvijottamān<BR>
13,059.013a	api te pratigṛhṇīyuḥ śraddhāpūtaṃ yudhiṣṭhira<BR>
13,059.013c	kāryam ity eva manvānā dharmajñāḥ sūkṣmadarśinaḥ<BR>
13,059.014a	api te brāhmaṇā bhuktvā gatāḥ soddharaṇān gṛhān<BR>
13,059.014c	yeṣāṃ dārāḥ pratīkṣante parjanyam iva karṣakāḥ<BR>
13,059.015a	annāni prātaḥsavane niyatā brahmacāriṇaḥ<BR>
13,059.015c	brāhmaṇās tāta bhuñjānās tretāgnīn prīṇayantu te<BR>
13,059.016a	mādhyaṃdinaṃ te savanaṃ dadatas tāta vartatām<BR>
13,059.016c	gā hiraṇyāni vāsāṃsi tenendraḥ prīyatāṃ tava<BR>
13,059.017a	tṛtīyaṃ savanaṃ tat te vaiśvadevaṃ yudhiṣṭhira<BR>
13,059.017c	yad devebhyaḥ pitṛbhyaś ca viprebhyaś ca prayacchasi<BR>
13,059.018a	ahiṃsā sarvabhūtebhyaḥ saṃvibhāgaś ca sarvaśaḥ<BR>
13,059.018c	damas tyāgo dhṛtiḥ satyaṃ bhavatv avabhṛthāya te<BR>
13,059.019a	eṣa te vitato yajñaḥ śraddhāpūtaḥ sadakṣiṇaḥ<BR>
13,059.019c	viśiṣṭaḥ sarvayajñebhyo nityaṃ tāta pravartatām<BR>
13,059.019d*0333_01	yat kiṃ cit pāṇḍaraṃ puṣpaṃ yat kiṃ cid anulepanam<BR>
13,059.019d*0333_02	alakṣmīparihārāya nityaṃ deyaṃ yudhiṣṭhira<BR>
13,060.001	yudhiṣṭhira uvāca<BR>
13,060.001a	dānaṃ yajñakriyā ceha kiṃ svit pretya mahāphalam<BR>
13,060.001c	kasya jyāyaḥ phalaṃ proktaṃ kīdṛśebhyaḥ kathaṃ kadā<BR>
13,060.001d*0334_01	nityānuṣṭhānayuktāś cet pratigṛhṇanti sādhavaḥ<BR>
13,060.002a	etad icchāmi vijñātuṃ yāthātathyena bhārata<BR>
13,060.002c	vidvañ jijñāsamānāya dānadharmān pracakṣva me<BR>
13,060.003a	antarvedyāṃ ca yad dattaṃ śraddhayā cānṛśaṃsyataḥ<BR>
13,060.003c	kiṃ svin niḥśreyasaṃ tāta tan me brūhi pitāmaha<BR>
13,060.004	bhīṣma uvāca<BR>
13,060.004a	raudraṃ karma kṣatriyasya satataṃ tāta vartate<BR>
13,060.004c	tasya vaitānikaṃ karma dānaṃ caiveha pāvanam<BR>
13,060.005a	na tu pāpakṛtāṃ rājñāṃ pratigṛhṇanti sādhavaḥ<BR>
13,060.005a*0335_01	yājakā dvijasattamāḥ<BR>
13,060.005a*0335_02	dhane satyapradātṝṇāṃ<BR>
13,060.005c	etasmāt kāraṇād yajñair yajed rājāptadakṣiṇaiḥ<BR>
13,060.006a	atha cet pratigṛhṇīyur dadyād aharahar nṛpaḥ<BR>
13,060.006c	śraddhām āsthāya paramāṃ pāvanaṃ hy etad uttamam<BR>
13,060.007a	brāhmaṇāṃs tarpayed dravyais tato yajñe yatavrataḥ<BR>
13,060.007c	maitrān sādhūn vedavidaḥ śīlavṛttataponvitān<BR>
13,060.008a	yat te tena kariṣyanti kṛtaṃ tena bhaviṣyati<BR>
13,060.008c	yajñān sādhaya sādhubhyaḥ svādvannān dakṣiṇāvataḥ<BR>
13,060.009a	iṣṭaṃ dattaṃ ca manyethā ātmānaṃ dānakarmaṇā<BR>
13,060.009c	pūjayethā yāyajūkāṃs tavāpy aṃśo bhaved yathā<BR>
13,060.009d*0336_01	vidvadbhyaḥ saṃpradānena tatrāpy aṃśo 'sya pūjayā<BR>
13,060.009d*0336_02	yajvabhyaś cātha vidvadbhyo dattvā lokaṃ pradāpayet<BR>
13,060.009d*0336_03	pradadyāj jñānadātṝṇāṃ jñānadānāṃśabhāg bhavet<BR>
13,060.010a	prajāvato bharethāś ca brāhmaṇān bahubhāriṇaḥ<BR>
13,060.010c	prajāvāṃs tena bhavati yathā janayitā tathā<BR>
13,060.011a	yāvato vai sādhudharmān santaḥ saṃvartayanty uta<BR>
13,060.011c	sarve te cāpi bhartavyā narā ye bahubhāriṇaḥ<BR>
13,060.012a	samṛddhaḥ saṃprayacchasva brāhmaṇebhyo yudhiṣṭhira<BR>
13,060.012c	dhenūr anaḍuho 'nnāni cchatraṃ vāsāṃsy upānahau<BR>
13,060.013a	ājyāni yajamānebhyas tathānnādyāni bhārata<BR>
13,060.013c	aśvavanti ca yānāni veśmāni śayanāni ca<BR>
13,060.014a	ete deyā vyuṣṭimanto laghūpāyāś ca bhārata<BR>
13,060.014c	ajugupsāṃś ca vijñāya brāhmaṇān vṛttikarśitān<BR>
13,060.015a	upacchannaṃ prakāśaṃ vā vṛttyā tān pratipādaya<BR>
13,060.015c	rājasūyāśvamedhābhyāṃ śreyas tat kṣatriyān prati<BR>
13,060.016a	evaṃ pāpair vimuktas tvaṃ pūtaḥ svargam avāpsyasi<BR>
13,060.016c	sraṃsayitvā punaḥ kośaṃ yad rāṣṭraṃ pālayiṣyasi<BR>
13,060.017a	tataś ca brahmabhūyastvam avāpsyasi dhanāni ca<BR>
13,060.017c	ātmanaś ca pareṣāṃ ca vṛttiṃ saṃrakṣa bhārata<BR>
13,060.018a	putravac cāpi bhṛtyān svān prajāś ca paripālaya<BR>
13,060.018c	yogakṣemaś ca te nityaṃ brāhmaṇeṣv astu bhārata<BR>
13,060.018d*0337_01	tadarthaṃ jīvitaṃ te 'stu mā tebhyo 'pratipālanam<BR>
13,060.018d*0337_02	anartho brāhmaṇasyaiṣa yad vittanicayo mahān<BR>
13,060.018d*0337_03	śriyā hy abhīkṣṇaṃ saṃvāso darpayet saṃpramohayet<BR>
13,060.018d*0337_04	brāhmaṇeṣu pramūḍheṣu dharmo vipraṇaśed dhruvam<BR>
13,060.018d*0337_05	dharmapraṇāśe bhūtānām abhāvaḥ syān na saṃśayaḥ<BR>
13,060.018d*0337_06	yo rakṣibhyaḥ saṃpradāya rājā rāṣṭraṃ vilumpati<BR>
13,060.018d*0337_07	yakṣye rāṣṭrād dhanaṃ tasmād ānayadhvam iti bruvan<BR>
13,060.018d*0337_08	yac cādāya tad ājñaptaṃ bhītaṃ dattaṃ sudāruṇam<BR>
13,060.018d*0337_09	yajed rājā na taṃ yajñaṃ praśaṃsanty asya sādhavaḥ<BR>
13,060.018d*0337_10	apīḍitāḥ susaṃvṛddhā ye dadaty anukūlataḥ<BR>
13,060.018d*0337_11	tādṛśenābhyupāyena yaṣṭavyaṃ nodyamāhṛtaiḥ<BR>
13,060.018d*0337_12	yadā pariniṣicyeta nihito vai yathāvidhi<BR>
13,060.018d*0337_13	tadā rājā mahāyajñair yajeta bahudakṣiṇaiḥ<BR>
13,060.018d*0337_14	vṛddhabāladhanaṃ rakṣyam andhasya kṛpaṇasya ca<BR>
13,060.018d*0337_15	na khātapūrvaṃ kurvīta na rudantīdhanaṃ haret<BR>
13,060.018d*0337_16	hṛtaṃ kṛpaṇavittaṃ hi rāṣṭraṃ hanti nṛpaśriyam<BR>
13,060.018d*0337_17	dadyāc ca mahato bhogān kṣudbhayaṃ praṇudet satām<BR>
13,060.018d*0337_18	yeṣāṃ svādūni bhojyāni samavekṣyanti bālakāḥ<BR>
13,060.018d*0337_19	nāśnanti vidhivat tāni kiṃ nu pāpataraṃ tataḥ<BR>
13,060.018d*0337_20	yadi te tādṛśo rāṣṭre vidvān sīdet kṣudhā dvijaḥ<BR>
13,060.018d*0337_21	bhrūṇahatyāṃ ca gacchethāḥ kṛtvā pāpam ivottamam<BR>
13,060.018d*0337_22	dhik tasya jīvitaṃ rājño rāṣṭre yasyāvasīdati<BR>
13,060.018d*0337_23	dvijo 'nyo vā manuṣyo 'pi śibir āha vaco yathā<BR>
13,060.018d*0337_24	yasya sma viṣaye rājñaḥ snātakaḥ sīdati kṣudhā<BR>
13,060.018d*0337_25	avṛddhim eti tad rāṣṭraṃ vindate saha rājakam<BR>
13,060.018d*0337_26	krośantyo yasya vai rāṣṭrād dhriyante tarasā striyaḥ<BR>
13,060.018d*0337_27	krośatāṃ patiputrāṇāṃ mṛto 'sau na sa jīvati<BR>
13,060.019a	arakṣitāraṃ hartāraṃ viloptāram adāyakam<BR>
13,060.019c	taṃ sma rājakaliṃ hanyuḥ prajāḥ saṃbhūya nirghṛṇam<BR>
13,060.020a	ahaṃ vo rakṣitety uktvā yo na rakṣati bhūmipaḥ<BR>
13,060.020c	sa saṃhatya nihantavyaḥ śveva sonmāda āturaḥ<BR>
13,060.021a	pāpaṃ kurvanti yat kiṃ cit prajā rājñā hy arakṣitāḥ<BR>
13,060.021c	caturthaṃ tasya pāpasya rājā bhārata vindati<BR>
13,060.022a	apy āhuḥ sarvam eveti bhūyo 'rdham iti niścayaḥ<BR>
13,060.022c	caturthaṃ matam asmākaṃ manoḥ śrutvānuśāsanam<BR>
13,060.023a	śubhaṃ vā yat prakurvanti prajā rājñā surakṣitāḥ<BR>
13,060.023c	caturthaṃ tasya puṇyasya rājā cāpnoti bhārata<BR>
13,060.024a	jīvantaṃ tvānujīvantu prajāḥ sarvā yudhiṣṭhira<BR>
13,060.024c	parjanyam iva bhūtāni mahādrumam iva dvijāḥ<BR>
13,060.025a	kuberam iva rakṣāṃsi śatakratum ivāmarāḥ<BR>
13,060.025c	jñātayas tvānujīvantu suhṛdaś ca paraṃtapa<BR>
13,061.001	yudhiṣṭhira uvāca<BR>
13,061.001a	idaṃ deyam idaṃ deyam itīyaṃ śruticodanā<BR>
13,061.001c	bahudeyāś ca rājānaḥ kiṃ svid deyam anuttamam<BR>
13,061.002	bhīṣma uvāca<BR>
13,061.002a	ati dānāni sarvāṇi pṛthivīdānam ucyate<BR>
13,061.002c	acalā hy akṣayā bhūmir dogdhrī kāmān anuttamān<BR>
13,061.003a	dogdhrī vāsāṃsi ratnāni paśūn vrīhiyavāṃs tathā<BR>
13,061.003c	bhūmidaḥ sarvabhūteṣu śāśvatīr edhate samāḥ<BR>
13,061.004a	yāvad bhūmer āyur iha tāvad bhūmida edhate<BR>
13,061.004c	na bhūmidānād astīha paraṃ kiṃ cid yudhiṣṭhira<BR>
13,061.005a	apy alpaṃ pradaduḥ pūrve pṛthivyā iti naḥ śrutam<BR>
13,061.005c	bhūmim ete daduḥ sarve ye bhūmiṃ bhuñjate janāḥ<BR>
13,061.006a	svakarmaivopajīvanti narā iha paratra ca<BR>
13,061.006c	bhūmir bhūtir mahādevī dātāraṃ kurute priyam<BR>
13,061.007a	ya etāṃ dakṣiṇāṃ dadyād akṣayāṃ pṛthivīpatiḥ<BR>
13,061.007c	punar naratvaṃ saṃprāpya bhavet sa pṛthivīpatiḥ<BR>
13,061.008a	yathā dānaṃ tathā bhoga iti dharmeṣu niścayaḥ<BR>
13,061.008c	saṃgrāme vā tanuṃ jahyād dadyād vā pṛthivīm imām<BR>
13,061.009a	ity etāṃ kṣatrabandhūnāṃ vadanti param āśiṣam<BR>
13,061.009c	punāti dattā pṛthivī dātāram iti śuśruma<BR>
13,061.010a	api pāpasamācāraṃ brahmaghnam api vānṛtam<BR>
13,061.010c	saiva pāpaṃ pāvayati saiva pāpāt pramocayet<BR>
13,061.011a	api pāpakṛtāṃ rājñāṃ pratigṛhṇanti sādhavaḥ<BR>
13,061.011c	pṛthivīṃ nānyad icchanti pāvanaṃ jananī yathā<BR>
13,061.012a	nāmāsyāḥ priyadatteti guhyaṃ devyāḥ sanātanam<BR>
13,061.012c	dānaṃ vāpy atha vā jñānaṃ nāmno 'syāḥ paramaṃ priyam<BR>
13,061.012d*0338_01	ya etāṃ viduṣe dadyāt pṛthivīṃ pṛthivīpatiḥ<BR>
13,061.012d*0338_02	pṛthivyām etad iṣṭaṃ sa rājyād rājyam iti vrajet<BR>
13,061.012d*0338_03	punaś ca jananaṃ prāpya rājaiva syān na saṃśayaḥ<BR>
13,061.012e	tasmāt prāpyaiva pṛthivīṃ dadyād viprāya pārthivaḥ<BR>
13,061.013a	nābhūmipatinā bhūmir adhiṣṭheyā kathaṃ cana<BR>
13,061.013c	na vā pātreṇa vā gūhed antardhānena vā caret<BR>
13,061.013e	ye cānye bhūmim iccheyuḥ kuryur evam asaṃśayam<BR>
13,061.014a	yaḥ sādhor bhūmim ādatte na bhūmiṃ vindate tu saḥ<BR>
13,061.014c	bhūmiṃ tu dattvā sādhubhyo vindate bhūmim eva hi<BR>
13,061.014e	pretyeha ca sa dharmātmā saṃprāpnoti mahad yaśaḥ<BR>
13,061.014f*0339_01	ekāhārakarīṃ dattvā ṣaṣṭisāhasram ūrdhvagaḥ<BR>
13,061.014f*0339_02	tāvaty āharaṇe hṛtvā narakaṃ dviguṇottaram<BR>
13,061.015a	yasya viprānuśāsanti sādhor bhūmiṃ sadaiva hi<BR>
13,061.015c	na tasya śatravo rājan praśāsanti vasuṃdharām<BR>
13,061.016a	yat kiṃ cit puruṣaḥ pāpaṃ kurute vṛttikarśitaḥ<BR>
13,061.016c	api gocarmamātreṇa bhūmidānena pūyate<BR>
13,061.016d*0340_01	daśahastena vaṃśena daśavaṃśān samantataḥ<BR>
13,061.016d*0340_02	pañcahastādhikaṃ dadyād etad gocarma ucyate<BR>
13,061.017a	ye 'pi saṃkīrṇakarmāṇo rājāno raudrakarmiṇaḥ<BR>
13,061.017c	tebhyaḥ pavitram ākhyeyaṃ bhūmidānam anuttamam<BR>
13,061.018a	alpāntaram idaṃ śaśvat purāṇā menire janāḥ<BR>
13,061.018c	yo yajed aśvamedhena dadyād vā sādhave mahīm<BR>
13,061.019a	api cet sukṛtaṃ kṛtvā śaṅkerann api paṇḍitāḥ<BR>
13,061.019c	aśakyam ekam evaitad bhūmidānam anuttamam<BR>
13,061.020a	suvarṇaṃ rajataṃ vastraṃ maṇimuktāvasūni ca<BR>
13,061.020c	sarvam etan mahāprājña dadāti vasudhāṃ dadat<BR>
13,061.021a	tapo yajñaḥ śrutaṃ śīlam alobhaḥ satyasaṃdhatā<BR>
13,061.021c	gurudaivatapūjā ca nātivartanti bhūmidam<BR>
13,061.022a	bhartur niḥśreyase yuktās tyaktātmāno raṇe hatāḥ<BR>
13,061.022c	brahmalokagatāḥ siddhā nātikrāmanti bhūmidam<BR>
13,061.023a	yathā janitrī kṣīreṇa svaputraṃ bharate sadā<BR>
13,061.023c	anugṛhṇāti dātāraṃ tathā sarvarasair mahī<BR>
13,061.024a	mṛtyor vai kiṃkaro daṇḍas tāpo vahneḥ sudāruṇaḥ<BR>
13,061.024c	ghorāś ca vāruṇāḥ pāśā nopasarpanti bhūmidam<BR>
13,061.025a	pitṝṃś ca pitṛlokasthān devaloke ca devatāḥ<BR>
13,061.025c	saṃtarpayati śāntātmā yo dadāti vasuṃdharām<BR>
13,061.026a	kṛśāya mriyamāṇāya vṛttimlānāya sīdate<BR>
13,061.026c	bhūmiṃ vṛttikarīṃ dattvā satrī bhavati mānavaḥ<BR>
13,061.027a	yathā dhāvati gaur vatsaṃ kṣīram abhyutsṛjanty uta<BR>
13,061.027c	evam eva mahābhāga bhūmir bhavati bhūmidam<BR>
13,061.028a	halakṛṣṭāṃ mahīṃ dattvā sabījāṃ saphalām api<BR>
13,061.028c	udīrṇaṃ vāpi śaraṇaṃ tathā bhavati kāmadaḥ<BR>
13,061.029a	brāhmaṇaṃ vṛttasaṃpannam āhitāgniṃ śucivratam<BR>
13,061.029c	naraḥ pratigrāhya mahīṃ na yāti yamasādanam<BR>
13,061.030a	yathā candramaso vṛddhir ahany ahani jāyate<BR>
13,061.030c	tathā bhūmikṛtaṃ dānaṃ sasye sasye vivardhate<BR>
13,061.031a	atra gāthā bhūmigītāḥ kīrtayanti purāvidaḥ<BR>
13,061.031c	yāḥ śrutvā jāmadagnyena dattā bhūḥ kāśyapāya vai<BR>
13,061.032a	mām evādatta māṃ datta māṃ dattvā mām avāpsyatha<BR>
13,061.032c	asmiṃl loke pare caiva tataś cājanane punaḥ<BR>
13,061.033a	ya imāṃ vyāhṛtiṃ veda brāhmaṇo brahmasaṃśritaḥ<BR>
13,061.033c	śrāddhasya hūyamānasya brahmabhūyaṃ sa gacchati<BR>
13,061.034a	kṛtyānām abhiśastānāṃ duriṣṭaśamanaṃ mahat<BR>
13,061.034c	prāyaścittam ahaṃ kṛtvā punāty ubhayato daśa<BR>
13,061.035a	punāti ya idaṃ veda veda cāhaṃ tathaiva ca<BR>
13,061.035c	prakṛtiḥ sarvabhūtānāṃ bhūmir vai śāśvatī matā<BR>
13,061.036a	abhiṣicyaiva nṛpatiṃ śrāvayed imam āgamam<BR>
13,061.036c	yathā śrutvā mahīṃ dadyān nādadyāt sādhutaś ca tām<BR>
13,061.037a	so 'yaṃ kṛtsno brāhmaṇārtho rājārthaś cāpy asaṃśayam<BR>
13,061.037c	rājā hi dharmakuśalaḥ prathamaṃ bhūtilakṣaṇam<BR>
13,061.038a	atha yeṣām adharmajño rājā bhavati nāstikaḥ<BR>
13,061.038c	na te sukhaṃ prabudhyante na sukhaṃ prasvapanti ca<BR>
13,061.039a	sadā bhavanti codvignās tasya duścaritair narāḥ<BR>
13,061.039c	yogakṣemā hi bahavo rāṣṭraṃ nāsyāviśanti tat<BR>
13,061.040a	atha yeṣāṃ punaḥ prājño rājā bhavati dhārmikaḥ<BR>
13,061.040c	sukhaṃ te pratibudhyante susukhaṃ prasvapanti ca<BR>
13,061.041a	tasya rājñaḥ śubhair āryaiḥ karmabhir nirvṛtāḥ prajāḥ<BR>
13,061.041c	yogakṣemeṇa vṛṣṭyā ca vivardhante svakarmabhiḥ<BR>
13,061.042a	sa kulīnaḥ sa puruṣaḥ sa bandhuḥ sa ca puṇyakṛt<BR>
13,061.042c	sa dātā sa ca vikrānto yo dadāti vasuṃdharām<BR>
13,061.043a	ādityā iva dīpyante tejasā bhuvi mānavāḥ<BR>
13,061.043c	dadanti vasudhāṃ sphītāṃ ye vedaviduṣi dvije<BR>
13,061.044a	yathā bījāni rohanti prakīrṇāni mahītale<BR>
13,061.044c	tathā kāmāḥ prarohanti bhūmidānasamārjitāḥ<BR>
13,061.045a	ādityo varuṇo viṣṇur brahmā somo hutāśanaḥ<BR>
13,061.045c	śūlapāṇiś ca bhagavān pratinandanti bhūmidam<BR>
13,061.046a	bhūmau jāyanti puruṣā bhūmau niṣṭhāṃ vrajanti ca<BR>
13,061.046c	caturvidho hi loko 'yaṃ yo 'yaṃ bhūmiguṇātmakaḥ<BR>
13,061.047a	eṣā mātā pitā caiva jagataḥ pṛthivīpate<BR>
13,061.047c	nānayā sadṛśaṃ bhūtaṃ kiṃ cid asti janādhipa<BR>
13,061.047d*0341_01	sauvarṇā yatra prāsādā vasor dhārāś ca kāmadāḥ<BR>
13,061.047d*0341_02	gandharvāpsaraso yatra tatra gacchanti bhūmidāḥ<BR>
13,061.048a	atrāpy udāharantīmam itihāsaṃ purātanam<BR>
13,061.048c	bṛhaspateś ca saṃvādam indrasya ca yudhiṣṭhira<BR>
13,061.049a	iṣṭvā kratuśatenātha mahatā dakṣiṇāvatā<BR>
13,061.049c	maghavā vāgvidāṃ śreṣṭhaṃ papracchedaṃ bṛhaspatim<BR>
13,061.050a	bhagavan kena dānena svargataḥ sukham edhate<BR>
13,061.050c	yad akṣayaṃ mahārghaṃ ca tad brūhi vadatāṃ vara<BR>
13,061.051a	ity uktaḥ sa surendreṇa tato devapurohitaḥ<BR>
13,061.051c	bṛhaspatir mahātejāḥ pratyuvāca śatakratum<BR>
13,061.052a	suvarṇadānaṃ godānaṃ bhūmidānaṃ ca vṛtrahan<BR>
13,061.052b*0342_01	vidyādānaṃ ca kanyānāṃ dānaṃ pāpaharaṃ param<BR>
13,061.052c	dadad etān mahāprājñaḥ sarvapāpaiḥ pramucyate<BR>
13,061.053a	na bhūmidānād devendra paraṃ kiṃ cid iti prabho<BR>
13,061.053c	viśiṣṭam iti manyāmi yathā prāhur manīṣiṇaḥ<BR>
13,061.053d*0343_01	brāhmaṇārthe gavārthe vā rāṣṭraghāte 'tha svāminaḥ<BR>
13,061.053d*0343_02	kulastrīṇāṃ paribhave mṛtās te bhūmidaiḥ saha<BR>
13,061.054a	ye śūrā nihatā yuddhe svaryātā dānagṛddhinaḥ<BR>
13,061.054c	sarve te vibudhaśreṣṭha nātikrāmanti bhūmidam<BR>
13,061.055a	bhartur niḥśreyase yuktās tyaktātmāno raṇe hatāḥ<BR>
13,061.055c	brahmalokagatāḥ śūrā nātikrāmanti bhūmidam<BR>
13,061.056a	pañca pūrvādipuruṣāḥ ṣaṭ ca ye vasudhāṃ gatāḥ<BR>
13,061.056c	ekādaśa dadad bhūmiṃ paritrātīha mānavaḥ<BR>
13,061.057a	ratnopakīrṇāṃ vasudhāṃ yo dadāti puraṃdara<BR>
13,061.057c	sa muktaḥ sarvakaluṣaiḥ svargaloke mahīyate<BR>
13,061.058a	mahīṃ sphītāṃ dadad rājā sarvakāmaguṇānvitām<BR>
13,061.058c	rājādhirājo bhavati tad dhi dānam anuttamam<BR>
13,061.059a	sarvakāmasamāyuktāṃ kāśyapīṃ yaḥ prayacchati<BR>
13,061.059c	sarvabhūtāni manyante māṃ dadātīti vāsava<BR>
13,061.060a	sarvakāmadughāṃ dhenuṃ sarvakāmapurogamām<BR>
13,061.060c	dadāti yaḥ sahasrākṣa sa svargaṃ yāti mānavaḥ<BR>
13,061.061a	madhusarpiḥpravāhinyaḥ payodadhivahās tathā<BR>
13,061.061c	saritas tarpayantīha surendra vasudhāpradam<BR>
13,061.062a	bhūmipradānān nṛpatir mucyate rājakilbiṣāt<BR>
13,061.062c	na hi bhūmipradānena dānam anyad viśiṣyate<BR>
13,061.063a	dadāti yaḥ samudrāntāṃ pṛthivīṃ śastranirjitām<BR>
13,061.063c	taṃ janāḥ kathayantīha yāvad dharati gaur iyam<BR>
13,061.064a	puṇyām ṛddharasāṃ bhūmiṃ yo dadāti puraṃdara<BR>
13,061.064c	na tasya lokāḥ kṣīyante bhūmidānaguṇārjitāḥ<BR>
13,061.065a	sarvathā pārthiveneha satataṃ bhūtim icchatā<BR>
13,061.065c	bhūr deyā vidhivac chakra pātre sukham abhīpsatā<BR>
13,061.065d*0344_01	svanirjitāṃ svayaṃkrītāṃ bhṛtāṃ ca vārpayen nṛpa<BR>
13,061.065d*0345_01	sunirmitāṃ suvikrītāṃ subhṛtāṃ vāpi yan nṛpaḥ<BR>
13,061.066a	api kṛtvā naraḥ pāpaṃ bhūmiṃ dattvā dvijātaye<BR>
13,061.066c	samutsṛjati tat pāpaṃ jīrṇāṃ tvacam ivoragaḥ<BR>
13,061.067a	sāgarān saritaḥ śailān kānanāni ca sarvaśaḥ<BR>
13,061.067c	sarvam etan naraḥ śakra dadāti vasudhāṃ dadat<BR>
13,061.068a	taḍāgāny udapānāni srotāṃsi ca sarāṃsi ca<BR>
13,061.068c	snehān sarvarasāṃś caiva dadāti vasudhāṃ dadat<BR>
13,061.069a	oṣadhīḥ kṣīrasaṃpannā nagān puṣpaphalānvitān<BR>
13,061.069c	kānanopalaśailāṃś ca dadāti vasudhāṃ dadat<BR>
13,061.070a	agniṣṭomaprabhṛtibhir iṣṭvā ca svāptadakṣiṇaiḥ<BR>
13,061.070c	na tat phalam avāpnoti bhūmidānād yad aśnute<BR>
13,061.071a	dātā daśānugṛhṇāti daśa hanti tathā kṣipan<BR>
13,061.071c	pūrvadattāṃ haran bhūmiṃ narakāyopagacchati<BR>
13,061.072a	na dadāti pratiśrutya dattvā vā harate tu yaḥ<BR>
13,061.072c	sa baddho vāruṇaiḥ pāśais tapyate mṛtyuśāsanāt<BR>
13,061.073a	āhitāgniṃ sadāyajñaṃ kṛśabhṛtyaṃ priyātithim<BR>
13,061.073c	ye bharanti dvijaśreṣṭhaṃ nopasarpanti te yamam<BR>
13,061.074a	brāhmaṇeṣv ṛṇabhūtaṃ syāt pārthivasya puraṃdara<BR>
13,061.074c	itareṣāṃ tu varṇānāṃ tārayet kṛśadurbalān<BR>
13,061.075a	nācchindyāt sparśitāṃ bhūmiṃ pareṇa tridaśādhipa<BR>
13,061.075c	brāhmaṇāya suraśreṣṭha kṛśabhṛtyāya kaś cana<BR>
13,061.076a	athāśru patitaṃ teṣāṃ dīnānām avasīdatām<BR>
13,061.076c	brāhmaṇānāṃ hṛte kṣetre hanyāt tripuruṣaṃ kulam<BR>
13,061.077a	bhūmipālaṃ cyutaṃ rāṣṭrād yas tu saṃsthāpayet punaḥ<BR>
13,061.077c	tasya vāsaḥ sahasrākṣa nākapṛṣṭhe mahīyate<BR>
13,061.077d*0346_01	hṛte kṣetre daridrāṇām aśrupātaḥ sudāruṇaḥ<BR>
13,061.077d*0346_02	iṣṭāpūrtaṃ narasyāsya hanyāt tripuruṣaṃ kulam<BR>
13,061.078a	ikṣubhiḥ saṃtatāṃ bhūmiṃ yavagodhūmasaṃkulām<BR>
13,061.078b*0347_01	kadalīvanasāmrādyaiḥ supūrṇāṃ sparśayen mahīm<BR>
13,061.078c	gośvavāhanasaṃpūrṇāṃ bāhuvīryasamārjitām<BR>
13,061.078d*0348_01	vimuktaḥ sarvapāpebhyaḥ svargaloke mahīyate<BR>
13,061.079a	nidhigarbhāṃ dadad bhūmiṃ sarvaratnaparicchadām<BR>
13,061.079c	akṣayāṃl labhate lokān bhūmisatraṃ hi tasya tat<BR>
13,061.080a	vidhūya kaluṣaṃ sarvaṃ virajāḥ saṃmataḥ satām<BR>
13,061.080c	loke mahīyate sadbhir yo dadāti vasuṃdharām<BR>
13,061.081a	yathāpsu patitaḥ śakra tailabindur visarpati<BR>
13,061.081c	tathā bhūmikṛtaṃ dānaṃ sasye sasye visarpati<BR>
13,061.082a	ye raṇāgre mahīpālāḥ śūrāḥ samitiśobhanāḥ<BR>
13,061.082c	vadhyante 'bhimukhāḥ śakra brahmalokaṃ vrajanti te<BR>
13,061.083a	nṛtyagītaparā nāryo divyamālyavibhūṣitāḥ<BR>
13,061.083c	upatiṣṭhanti devendra sadā bhūmipradaṃ divi<BR>
13,061.084a	modate ca sukhaṃ svarge devagandharvapūjitaḥ<BR>
13,061.084c	yo dadāti mahīṃ samyag vidhineha dvijātaye<BR>
13,061.085a	śatam apsarasaś caiva divyamālyavibhūṣitāḥ<BR>
13,061.085c	upatiṣṭhanti devendra sadā bhūmipradaṃ naram<BR>
13,061.085c*0349_01	brahmaloke dharāpradam<BR>
13,061.085c*0349_02	upatiṣṭhanti bhūtāni<BR>
13,061.086a	śaṅkhaṃ bhadrāsanaṃ chatraṃ varāśvā varavāraṇāḥ<BR>
13,061.086c	bhūmipradānāt puṣpāṇi hiraṇyanicayās tathā<BR>
13,061.087a	ājñā sadāpratihatā jayaśabdo bhavaty atha<BR>
13,061.087c	bhūmidānasya puṣpāṇi phalaṃ svargaḥ puraṃdara<BR>
13,061.088a	hiraṇyapuṣpāś cauṣadhyaḥ kuśakāñcanaśāḍvalāḥ<BR>
13,061.088c	amṛtaprasavāṃ bhūmiṃ prāpnoti puruṣo dadat<BR>
13,061.089a	nāsti bhūmisamaṃ dānaṃ nāsti mātṛsamo guruḥ<BR>
13,061.089c	nāsti satyasamo dharmo nāsti dānasamo nidhiḥ<BR>
13,061.090a	etad āṅgirasāc chrutvā vāsavo vasudhām imām<BR>
13,061.090c	vasuratnasamākīrṇāṃ dadāv āṅgirase tadā<BR>
13,061.091a	ya imaṃ śrāvayec chrāddhe bhūmidānasya saṃstavam<BR>
13,061.091c	na tasya rakṣasāṃ bhāgo nāsurāṇāṃ bhavaty uta<BR>
13,061.092a	akṣayaṃ ca bhaved dattaṃ pitṛbhyas tan na saṃśayaḥ<BR>
13,061.092c	tasmāc chrāddheṣv idaṃ vipro bhuñjataḥ śrāvayed dvijān<BR>
13,061.093a	ity etat sarvadānānāṃ śreṣṭham uktaṃ tavānagha<BR>
13,061.093c	mayā bharataśārdūla kiṃ bhūyaḥ śrotum icchasi<BR>
13,062.001	yudhiṣṭhira uvāca<BR>
13,062.001a	kāni dānāni loke 'smin dātukāmo mahīpatiḥ<BR>
13,062.001c	guṇādhikebhyo viprebhyo dadyād bharatasattama<BR>
13,062.002a	kena tuṣyanti te sadyas tuṣṭāḥ kiṃ pradiśanty uta<BR>
13,062.002c	śaṃsa me tan mahābāho phalaṃ puṇyakṛtaṃ mahat<BR>
13,062.003a	dattaṃ kiṃ phalavad rājann iha loke paratra ca<BR>
13,062.003c	bhavataḥ śrotum icchāmi tan me vistarato vada<BR>
13,062.004	bhīṣma uvāca<BR>
13,062.004a	imam arthaṃ purā pṛṣṭo nārado devadarśanaḥ<BR>
13,062.004c	yad uktavān asau tan me gadataḥ śṛṇu bhārata<BR>
13,062.005	nārada uvāca<BR>
13,062.005a	annam eva praśaṃsanti devāḥ sarṣigaṇāḥ purā<BR>
13,062.005c	lokatantraṃ hi yajñāś ca sarvam anne pratiṣṭhitam<BR>
13,062.006a	annena sadṛśaṃ dānaṃ na bhūtaṃ na bhaviṣyati<BR>
13,062.006c	tasmād annaṃ viśeṣeṇa dātum icchanti mānavāḥ<BR>
13,062.007a	annam ūrjaskaraṃ loke prāṇāś cānne pratiṣṭhitāḥ<BR>
13,062.007c	annena dhāryate sarvaṃ viśvaṃ jagad idaṃ prabho<BR>
13,062.008a	annād gṛhasthā loke 'smin bhikṣavas tata eva ca<BR>
13,062.008c	annāt prabhavati prāṇaḥ pratyakṣaṃ nātra saṃśayaḥ<BR>
13,062.009a	kuṭumbaṃ pīḍayitvāpi brāhmaṇāya mahātmane<BR>
13,062.009c	dātavyaṃ bhikṣave cānnam ātmano bhūtim icchatā<BR>
13,062.010a	brāhmaṇāyābhirūpāya yo dadyād annam arthine<BR>
13,062.010c	nidadhāti nidhiṃ śreṣṭhaṃ pāralaukikam ātmanaḥ<BR>
13,062.011a	śrāntam adhvani vartantaṃ vṛddham arham upasthitam<BR>
13,062.011c	arcayed bhūtim anvicchan gṛhastho gṛham āgatam<BR>
13,062.012a	krodham utpatitaṃ hitvā suśīlo vītamatsaraḥ<BR>
13,062.012c	annadaḥ prāpnute rājan divi ceha ca yat sukham<BR>
13,062.013a	nāvamanyed abhigataṃ na praṇudyāt kathaṃ cana<BR>
13,062.013c	api śvapāke śuni vā na dānaṃ vipraṇaśyati<BR>
13,062.014a	yo dadyād aparikliṣṭam annam adhvani vartate<BR>
13,062.014c	śrāntāyādṛṣṭapūrvāya sa mahad dharmam āpnuyāt<BR>
13,062.015a	pitṝn devān ṛṣīn viprān atithīṃś ca janādhipa<BR>
13,062.015c	yo naraḥ prīṇayaty annais tasya puṇyaphalaṃ mahat<BR>
13,062.016a	kṛtvāpi pāpakaṃ karma yo dadyād annam arthine<BR>
13,062.016c	brāhmaṇāya viśeṣeṇa na sa pāpena yujyate<BR>
13,062.017a	brāhmaṇeṣv akṣayaṃ dānam annaṃ śūdre mahāphalam<BR>
13,062.017c	annadānaṃ ca śūdre ca brāhmaṇe ca viśiṣyate<BR>
13,062.018a	na pṛcched gotracaraṇaṃ svādhyāyaṃ deśam eva vā<BR>
13,062.018c	bhikṣito brāhmaṇeneha janma vānnaṃ prayācitaḥ<BR>
13,062.018d*0350_01	āśayābhyāgataṃ vipraṃ bhojanārtham upasthitam<BR>
13,062.019a	annadasyānnavṛkṣāś ca sarvakāmaphalānvitāḥ<BR>
13,062.019c	bhavantīhātha vāmutra nṛpate nātra saṃśayaḥ<BR>
13,062.020a	āśaṃsante hi pitaraḥ suvṛṣṭim iva karṣakāḥ<BR>
13,062.020c	asmākam api putro vā pautro vānnaṃ pradāsyati<BR>
13,062.021a	brāhmaṇo hi mahad bhūtaṃ svayaṃ dehīti yācate<BR>
13,062.021c	akāmo vā sakāmo vā dattvā puṇyam avāpnuyāt<BR>
13,062.022a	brāhmaṇaḥ sarvabhūtānām atithiḥ prasṛtāgrabhuk<BR>
13,062.022c	viprā yam abhigacchanti bhikṣamāṇā gṛhaṃ sadā<BR>
13,062.023a	satkṛtāś ca nivartante tad atīva pravardhate<BR>
13,062.023c	mahābhoge kule janma pretya prāpnoti bhārata<BR>
13,062.024a	dattvā tv annaṃ naro loke tathā sthānam anuttamam<BR>
13,062.024c	mṛṣṭamṛṣṭānnadāyī tu svarge vasati satkṛtaḥ<BR>
13,062.025a	annaṃ prāṇā narāṇāṃ hi sarvam anne pratiṣṭhitam<BR>
13,062.025c	annadaḥ paśumān putrī dhanavān bhogavān api<BR>
13,062.026a	prāṇavāṃś cāpi bhavati rūpavāṃś ca tathā nṛpa<BR>
13,062.026c	annadaḥ prāṇado loke sarvadaḥ procyate tu saḥ<BR>
13,062.027a	annaṃ hi dattvātithaye brāhmaṇāya yathāvidhi<BR>
13,062.027c	pradātā sukham āpnoti devaiś cāpy abhipūjyate<BR>
13,062.028a	brāhmaṇo hi mahad bhūtaṃ kṣetraṃ carati pādavat<BR>
13,062.028c	upyate tatra yad bījaṃ tad dhi puṇyaphalaṃ mahat<BR>
13,062.029a	pratyakṣaṃ prītijananaṃ bhoktṛdātror bhavaty uta<BR>
13,062.029c	sarvāṇy anyāni dānāni parokṣaphalavanty uta<BR>
13,062.030a	annād dhi prasavaṃ viddhi ratim annād dhi bhārata<BR>
13,062.030c	dharmārthāv annato viddhi roganāśaṃ tathānnataḥ<BR>
13,062.031a	annaṃ hy amṛtam ity āha purākalpe prajāpatiḥ<BR>
13,062.031c	annaṃ bhuvaṃ divaṃ khaṃ ca sarvam anne pratiṣṭhitam<BR>
13,062.032a	annapraṇāśe bhidyante śarīre pañca dhātavaḥ<BR>
13,062.032c	balaṃ balavato 'pīha praṇaśyaty annahānitaḥ<BR>
13,062.033a	āvāhāś ca vivāhāś ca yajñāś cānnam ṛte tathā<BR>
13,062.033c	na vartante naraśreṣṭha brahma cātra pralīyate<BR>
13,062.034a	annataḥ sarvam etad dhi yat kiṃ cit sthāṇu jaṅgamam<BR>
13,062.034c	triṣu lokeṣu dharmārtham annaṃ deyam ato budhaiḥ<BR>
13,062.035a	annadasya manuṣyasya balam ojo yaśaḥ sukham<BR>
13,062.035c	kīrtiś ca vardhate śaśvat triṣu lokeṣu pārthiva<BR>
13,062.036a	megheṣv ambhaḥ saṃnidhatte prāṇānāṃ pavanaḥ śivaḥ<BR>
13,062.036c	tac ca meghagataṃ vāri śakro varṣati bhārata<BR>
13,062.037a	ādatte ca rasaṃ bhaumam ādityaḥ svagabhastibhiḥ<BR>
13,062.037c	vāyur ādityatas tāṃś ca rasān devaḥ prajāpatiḥ<BR>
13,062.038a	tad yadā meghato vāri patitaṃ bhavati kṣitau<BR>
13,062.038c	tadā vasumatī devī snigdhā bhavati bhārata<BR>
13,062.039a	tataḥ sasyāni rohanti yena vartayate jagat<BR>
13,062.039c	māṃsamedosthiśukrāṇāṃ prādurbhāvas tataḥ punaḥ<BR>
13,062.040a	saṃbhavanti tataḥ śukrāt prāṇinaḥ pṛthivīpate<BR>
13,062.040c	agnīṣomau hi tac chukraṃ prajanaḥ puṣyataś ca ha<BR>
13,062.041a	evam annaṃ ca sūryaś ca pavanaḥ śukram eva ca<BR>
13,062.041c	eka eva smṛto rāśir yato bhūtāni jajñire<BR>
13,062.042a	prāṇān dadāti bhūtānāṃ tejaś ca bharatarṣabha<BR>
13,062.042c	gṛham abhyāgatāyāśu yo dadyād annam arthine<BR>
13,062.043	bhīṣma uvāca<BR>
13,062.043a	nāradenaivam ukto 'ham adām annaṃ sadā nṛpa<BR>
13,062.043c	anasūyus tvam apy annaṃ tasmād dehi gatajvaraḥ<BR>
13,062.044a	dattvānnaṃ vidhivad rājan viprebhyas tvam api prabho<BR>
13,062.044c	yathāvad anurūpebhyas tataḥ svargam avāpsyasi<BR>
13,062.045a	annadānāṃ hi ye lokās tāṃs tvaṃ śṛṇu narādhipa<BR>
13,062.045c	bhavanāni prakāśante divi teṣāṃ mahātmanām<BR>
13,062.045e	nānāsaṃsthānarūpāṇi nānāstambhānvitāni ca<BR>
13,062.046a	candramaṇḍalaśubhrāṇi kiṅkiṇījālavanti ca<BR>
13,062.046c	taruṇādityavarṇāni sthāvarāṇi carāṇi ca<BR>
13,062.047a	anekaśatabhaumāni sāntarjalavanāni ca<BR>
13,062.047c	vaiḍūryārkaprakāśāni raupyarukmamayāni ca<BR>
13,062.048a	sarvakāmaphalāś cāpi vṛkṣā bhavanasaṃsthitāḥ<BR>
13,062.048c	vāpyo vīthyaḥ sabhāḥ kūpā dīrghikāś caiva sarvaśaḥ<BR>
13,062.049a	ghoṣavanti ca yānāni yuktāny atha sahasraśaḥ<BR>
13,062.049c	bhakṣyabhojyamayāḥ śailā vāsāṃsy ābharaṇāni ca<BR>
13,062.050a	kṣīraṃ sravantyaḥ saritas tathā caivānnaparvatāḥ<BR>
13,062.050c	prāsādāḥ pāṇḍurābhrābhāḥ śayyāś ca kanakojjvalāḥ<BR>
13,062.050e	tān annadāḥ prapadyante tasmād annaprado bhava<BR>
13,062.051a	ete lokāḥ puṇyakṛtām annadānāṃ mahātmanām<BR>
13,062.051c	tasmād annaṃ viśeṣeṇa dātavyaṃ mānavair bhuvi<BR>
13,063.001	yudhiṣṭhira uvāca<BR>
13,063.001a	śrutaṃ me bhavato vākyam annadānasya yo vidhiḥ<BR>
13,063.001c	nakṣatrayogasyedānīṃ dānakalpaṃ bravīhi me<BR>
13,063.002	bhīṣma uvāca<BR>
13,063.002a	atrāpy udāharantīmam itihāsaṃ purātanam<BR>
13,063.002c	devakyāś caiva saṃvādaṃ devarṣer nāradasya ca<BR>
13,063.003a	dvārakām anusaṃprāptaṃ nāradaṃ devadarśanam<BR>
13,063.003c	papracchainaṃ tataḥ praśnaṃ devakī dharmadarśinī<BR>
13,063.004a	tasyāḥ saṃpṛcchamānāyā devarṣir nāradas tadā<BR>
13,063.004c	ācaṣṭa vidhivat sarvaṃ yat tac chṛṇu viśāṃ pate<BR>
13,063.005	nārada uvāca<BR>
13,063.005a	kṛttikāsu mahābhāge pāyasena sasarpiṣā<BR>
13,063.005c	saṃtarpya brāhmaṇān sādhūṃl lokān āpnoty anuttamān<BR>
13,063.006a	rohiṇyāṃ prathitair māṃsair māṣair annena sarpiṣā<BR>
13,063.006c	payo 'nupānaṃ dātavyam ānṛṇyārthaṃ dvijātaye<BR>
13,063.007a	dogdhrīṃ dattvā savatsāṃ tu nakṣatre somadaivate<BR>
13,063.007c	gacchanti mānuṣāl lokāt svargalokam anuttamam<BR>
13,063.008a	ārdrāyāṃ kṛsaraṃ dattvā tailamiśram upoṣitaḥ<BR>
13,063.008c	naras tarati durgāṇi kṣuradhārāṃś ca parvatān<BR>
13,063.009a	apūpān punarvasau dattvā tathaivānnāni śobhane<BR>
13,063.009c	yaśasvī rūpasaṃpanno bahvanne jāyate kule<BR>
13,063.010a	puṣye tu kanakaṃ dattvā kṛtaṃ cākṛtam eva ca<BR>
13,063.010c	anālokeṣu lokeṣu somavat sa virājate<BR>
13,063.011a	āśleṣāyāṃ tu yo rūpyam ṛṣabhaṃ vā prayacchati<BR>
13,063.011c	sa sarvabhayanirmuktaḥ śātravān adhitiṣṭhati<BR>
13,063.012a	maghāsu tilapūrṇāni vardhamānāni mānavaḥ<BR>
13,063.012b*0351_01	tāmrāṇi tilapātrāṇi triṃśatpalamitāni tu<BR>
13,063.012c	pradāya putrapaśumān iha pretya ca modate<BR>
13,063.013a	phalgunīpūrvasamaye brāhmaṇānām upoṣitaḥ<BR>
13,063.013c	bhakṣān phāṇitasaṃyuktān dattvā saubhāgyam ṛcchati<BR>
13,063.014a	ghṛtakṣīrasamāyuktaṃ vidhivat ṣaṣṭikaudanam<BR>
13,063.014c	uttarāviṣaye dattvā svargaloke mahīyate<BR>
13,063.015a	yad yat pradīyate dānam uttarāviṣaye naraiḥ<BR>
13,063.015c	mahāphalam anantaṃ ca bhavatīti viniścayaḥ<BR>
13,063.016a	haste hastirathaṃ dattvā caturyuktam upoṣitaḥ<BR>
13,063.016c	prāpnoti paramāṃl lokān puṇyakāmasamanvitān<BR>
13,063.017a	citrāyām ṛṣabhaṃ dattvā puṇyān gandhāṃś ca bhārata<BR>
13,063.017c	caraty apsarasāṃ loke ramate nandane tathā<BR>
13,063.018a	svātāv atha dhanaṃ dattvā yad iṣṭatamam ātmanaḥ<BR>
13,063.018c	prāpnoti lokān sa śubhān iha caiva mahad yaśaḥ<BR>
13,063.019a	viśākhāyām anaḍvāhaṃ dhenuṃ dattvā ca dugdhadām<BR>
13,063.019c	saprāsaṅgaṃ ca śakaṭaṃ sadhānyaṃ vastrasaṃyutam<BR>
13,063.020a	pitṝn devāṃś ca prīṇāti pretya cānantyam aśnute<BR>
13,063.020c	na ca durgāṇy avāpnoti svargalokaṃ ca gacchati<BR>
13,063.021a	dattvā yathoktaṃ viprebhyo vṛttim iṣṭāṃ sa vindati<BR>
13,063.021c	narakādīṃś ca saṃkleśān nāpnotīti viniścayaḥ<BR>
13,063.022a	anurādhāsu prāvāraṃ vastrāntaram upoṣitaḥ<BR>
13,063.022c	dattvā yugaśataṃ cāpi naraḥ svarge mahīyate<BR>
13,063.023a	kālaśākaṃ tu viprebhyo dattvā martyaḥ samūlakam<BR>
13,063.023c	jyeṣṭhāyām ṛddhim iṣṭāṃ vai gatim iṣṭāṃ ca vindati<BR>
13,063.024a	mūle mūlaphalaṃ dattvā brāhmaṇebhyaḥ samāhitaḥ<BR>
13,063.024c	pitṝn prīṇayate cāpi gatim iṣṭāṃ ca gacchati<BR>
13,063.025a	atha pūrvāsv aṣāḍhāsu dadhipātrāṇy upoṣitaḥ<BR>
13,063.025c	kulavṛttopasaṃpanne brāhmaṇe vedapārage<BR>
13,063.025e	pradāya jāyate pretya kule subahugokule<BR>
13,063.026a	udamanthaṃ sasarpiṣkaṃ prabhūtamadhuphāṇitam<BR>
13,063.026c	dattvottarāsv aṣāḍhāsu sarvakāmān avāpnuyāt<BR>
13,063.027a	dugdhaṃ tv abhijite yoge dattvā madhughṛtāplutam<BR>
13,063.027c	dharmanityo manīṣibhyaḥ svargaloke mahīyate<BR>
13,063.028a	śravaṇe kambalaṃ dattvā vastrāntaritam eva ca<BR>
13,063.028c	śvetena yāti yānena sarvalokān asaṃvṛtān<BR>
13,063.029a	goprayuktaṃ dhaniṣṭhāsu yānaṃ dattvā samāhitaḥ<BR>
13,063.029c	vastraraśmidharaṃ sadyaḥ pretya rājyaṃ prapadyate<BR>
13,063.030a	gandhāñ śatabhiṣagyoge dattvā sāgurucandanān<BR>
13,063.030c	prāpnoty apsarasāṃ lokān pretya gandhāṃś ca śāśvatān<BR>
13,063.031a	pūrvabhādrapadāyoge rājamāṣān pradāya tu<BR>
13,063.031c	sarvabhakṣaphalopetaḥ sa vai pretya sukhī bhavet<BR>
13,063.032a	aurabhram uttarāyoge yas tu māṃsaṃ prayacchati<BR>
13,063.032c	sa pitṝn prīṇayati vai pretya cānantyam aśnute<BR>
13,063.033a	kāṃsyopadohanāṃ dhenuṃ revatyāṃ yaḥ prayacchati<BR>
13,063.033c	sā pretya kāmān ādāya dātāram upatiṣṭhati<BR>
13,063.034a	ratham aśvasamāyuktaṃ dattvāśvinyāṃ narottamaḥ<BR>
13,063.034c	hastyaśvarathasaṃpanne varcasvī jāyate kule<BR>
13,063.035a	bharaṇīṣu dvijātibhyas tiladhenuṃ pradāya vai<BR>
13,063.035c	gāḥ suprabhūtāḥ prāpnoti naraḥ pretya yaśas tathā<BR>
13,063.036	bhīṣma uvāca<BR>
13,063.036a	ity eṣa lakṣaṇoddeśaḥ prokto nakṣatrayogataḥ<BR>
13,063.036c	devakyā nāradeneha sā snuṣābhyo 'bravīd idam<BR>
13,064.001	bhīṣma uvāca<BR>
13,064.001a	sarvān kāmān prayacchanti ye prayacchanti kāñcanam<BR>
13,064.001c	ity evaṃ bhagavān atriḥ pitāmahasuto 'bravīt<BR>
13,064.002a	pavitraṃ śucy athāyuṣyaṃ pitṝṇām akṣayaṃ ca tat<BR>
13,064.002c	suvarṇaṃ manujendreṇa hariścandreṇa kīrtitam<BR>
13,064.003a	pānīyadānaṃ paramaṃ dānānāṃ manur abravīt<BR>
13,064.003c	tasmād vāpīś ca kūpāṃś ca taḍāgāni ca khānayet<BR>
13,064.004a	ardhaṃ pāpasya harati puruṣasyeha karmaṇaḥ<BR>
13,064.004c	kūpaḥ pravṛttapānīyaḥ supravṛttaś ca nityaśaḥ<BR>
13,064.005a	sarvaṃ tārayate vaṃśaṃ yasya khāte jalāśaye<BR>
13,064.005c	gāvaḥ pibanti viprāś ca sādhavaś ca narāḥ sadā<BR>
13,064.006a	nidāghakāle pānīyaṃ yasya tiṣṭhaty avāritam<BR>
13,064.006c	sa durgaṃ viṣamaṃ kṛcchraṃ na kadā cid avāpnute<BR>
13,064.007a	bṛhaspater bhagavataḥ pūṣṇaś caiva bhagasya ca<BR>
13,064.007c	aśvinoś caiva vahneś ca prītir bhavati sarpiṣā<BR>
13,064.008a	paramaṃ bheṣajaṃ hy etad yajñānām etad uttamam<BR>
13,064.008c	rasānām uttamaṃ caitat phalānāṃ caitad uttamam<BR>
13,064.009a	phalakāmo yaśaskāmaḥ puṣṭikāmaś ca nityadā<BR>
13,064.009c	ghṛtaṃ dadyād dvijātibhyaḥ puruṣaḥ śucir ātmavān<BR>
13,064.010a	ghṛtaṃ māse āśvayuji viprebhyo yaḥ prayacchati<BR>
13,064.010c	tasmai prayacchato rūpaṃ prītau devāv ihāśvinau<BR>
13,064.011a	pāyasaṃ sarpiṣā miśraṃ dvijebhyo yaḥ prayacchati<BR>
13,064.011c	gṛhaṃ tasya na rakṣāṃsi dharṣayanti kadā cana<BR>
13,064.012a	pipāsayā na mriyate sopacchandaś ca dṛśyate<BR>
13,064.012c	na prāpnuyāc ca vyasanaṃ karakān yaḥ prayacchati<BR>
13,064.013a	prayato brāhmaṇāgrebhyaḥ śraddhayā parayā yutaḥ<BR>
13,064.013c	upasparśanaṣaḍbhāgaṃ labhate puruṣaḥ sadā<BR>
13,064.014a	yaḥ sādhanārthaṃ kāṣṭhāni brāhmaṇebhyaḥ prayacchati<BR>
13,064.014c	pratāpārthaṃ ca rājendra vṛttavadbhyaḥ sadā naraḥ<BR>
13,064.015a	sidhyanty arthāḥ sadā tasya kāryāṇi vividhāni ca<BR>
13,064.015c	upary upari śatrūṇāṃ vapuṣā dīpyate ca saḥ<BR>
13,064.016a	bhagavāṃś cāsya suprīto vahnir bhavati nityaśaḥ<BR>
13,064.016c	na taṃ tyajante paśavaḥ saṃgrāme ca jayaty api<BR>
13,064.017a	putrāñ chriyaṃ ca labhate yaś chatraṃ saṃprayacchati<BR>
13,064.017c	cakṣurvyādhiṃ na labhate yajñabhāgam athāśnute<BR>
13,064.018a	nidāghakāle varṣe vā yaś chatraṃ saṃprayacchati<BR>
13,064.018c	nāsya kaś cin manodāhaḥ kadā cid api jāyate<BR>
13,064.018e	kṛcchrāt sa viṣamāc caiva vipra mokṣam avāpnute<BR>
13,064.019a	pradānaṃ sarvadānānāṃ śakaṭasya viśiṣyate<BR>
13,064.019c	evam āha mahābhāgaḥ śāṇḍilyo bhagavān ṛṣiḥ<BR>
13,065.001	yudhiṣṭhira uvāca<BR>
13,065.001a	dahyamānāya viprāya yaḥ prayacchaty upānahau<BR>
13,065.001c	yat phalaṃ tasya bhavati tan me brūhi pitāmaha<BR>
13,065.002	bhīṣma uvāca<BR>
13,065.002a	upānahau prayacched yo brāhmaṇebhyaḥ samāhitaḥ<BR>
13,065.002c	mardate kaṇṭakān sarvān viṣamān nistaraty api<BR>
13,065.002e	sa śatrūṇām upari ca saṃtiṣṭhati yudhiṣṭhira<BR>
13,065.003a	yānaṃ cāśvatarīyuktaṃ tasya śubhraṃ viśāṃ pate<BR>
13,065.003c	upatiṣṭhati kaunteya rūpyakāñcanabhūṣaṇam<BR>
13,065.003e	śakaṭaṃ damyasaṃyuktaṃ dattaṃ bhavati caiva hi<BR>
13,065.004	yudhiṣṭhira uvāca<BR>
13,065.004a	yat phalaṃ tiladāne ca bhūmidāne ca kīrtitam<BR>
13,065.004c	gopradāne 'nnadāne ca bhūyas tad brūhi kaurava<BR>
13,065.005	bhīṣma uvāca<BR>
13,065.005a	śṛṇuṣva mama kaunteya tiladānasya yat phalam<BR>
13,065.005c	niśamya ca yathānyāyaṃ prayaccha kurusattama<BR>
13,065.006a	pitṝṇāṃ prathamaṃ bhojyaṃ tilāḥ sṛṣṭāḥ svayaṃbhuvā<BR>
13,065.006c	tiladānena vai tasmāt pitṛpakṣaḥ pramodate<BR>
13,065.007a	māghamāse tilān yas tu brāhmaṇebhyaḥ prayacchati<BR>
13,065.007c	sarvasattvasamākīrṇaṃ narakaṃ sa na paśyati<BR>
13,065.008a	sarvakāmaiḥ sa yajate yas tilair yajate pitṝn<BR>
13,065.008c	na cākāmena dātavyaṃ tilaśrāddhaṃ kathaṃ cana<BR>
13,065.009a	maharṣeḥ kaśyapasyaite gātrebhyaḥ prasṛtās tilāḥ<BR>
13,065.009c	tato divyaṃ gatā bhāvaṃ pradāneṣu tilāḥ prabho<BR>
13,065.010a	pauṣṭikā rūpadāś caiva tathā pāpavināśanāḥ<BR>
13,065.010c	tasmāt sarvapradānebhyas tiladānaṃ viśiṣyate<BR>
13,065.011a	āpastambaś ca medhāvī śaṅkhaś ca likhitas tathā<BR>
13,065.011c	maharṣir gautamaś cāpi tiladānair divaṃ gatāḥ<BR>
13,065.012a	tilahomaparā viprāḥ sarve saṃyatamaithunāḥ<BR>
13,065.012c	samā gavyena haviṣā pravṛttiṣu ca saṃsthitāḥ<BR>
13,065.013a	sarveṣām eva dānānāṃ tiladānaṃ paraṃ smṛtam<BR>
13,065.013c	akṣayaṃ sarvadānānāṃ tiladānam ihocyate<BR>
13,065.014a	utpanne ca purā havye kuśikarṣiḥ paraṃtapa<BR>
13,065.014c	tilair agnitrayaṃ hutvā prāptavān gatim uttamām<BR>
13,065.015a	iti proktaṃ kuruśreṣṭha tiladānam anuttamam<BR>
13,065.015c	vidhānaṃ yena vidhinā tilānām iha śasyate<BR>
13,065.016a	ata ūrdhvaṃ nibodhedaṃ devānāṃ yaṣṭum icchatām<BR>
13,065.016c	samāgamaṃ mahārāja brahmaṇā vai svayaṃbhuvā<BR>
13,065.017a	devāḥ sametya brahmāṇaṃ bhūmibhāgaṃ yiyakṣavaḥ<BR>
13,065.017c	śubhaṃ deśam ayācanta yajema iti pārthiva<BR>
13,065.018	devā ūcuḥ<BR>
13,065.018a	bhagavaṃs tvaṃ prabhur bhūmeḥ sarvasya tridivasya ca<BR>
13,065.018c	yajemahi mahābhāga yajñaṃ bhavadanujñayā<BR>
13,065.018e	nānanujñātabhūmir hi yajñasya phalam aśnute<BR>
13,065.019a	tvaṃ hi sarvasya jagataḥ sthāvarasya carasya ca<BR>
13,065.019c	prabhur bhavasi tasmāt tvaṃ samanujñātum arhasi<BR>
13,065.020	brahmovāca<BR>
13,065.020a	dadāmi medinībhāgaṃ bhavadbhyo 'haṃ surarṣabhāḥ<BR>
13,065.020c	yasmin deśe kariṣyadhvaṃ yajñaṃ kāśyapanandanāḥ<BR>
13,065.021	devā ūcuḥ<BR>
13,065.021a	bhagavan kṛtakāmāḥ smo yakṣyāmas tv āptadakṣiṇaiḥ<BR>
13,065.021c	imaṃ tu deśaṃ munayaḥ paryupāsanta nityadā<BR>
13,065.022	bhīṣma uvāca<BR>
13,065.022a	tato 'gastyaś ca kaṇvaś ca bhṛgur atrir vṛṣākapiḥ<BR>
13,065.022c	asito devalaś caiva devayajñam upāgaman<BR>
13,065.023a	tato devā mahātmāna ījire yajñam acyuta<BR>
13,065.023c	tathā samāpayām āsur yathākālaṃ surarṣabhāḥ<BR>
13,065.024a	ta iṣṭayajñās tridaśā himavaty acalottame<BR>
13,065.024c	ṣaṣṭham aṃśaṃ kratos tasya bhūmidānaṃ pracakrire<BR>
13,065.025a	prādeśamātraṃ bhūmes tu yo dadyād anupaskṛtam<BR>
13,065.025c	na sīdati sa kṛcchreṣu na ca durgāṇy avāpnute<BR>
13,065.026a	śītavātātapasahāṃ gṛhabhūmiṃ susaṃskṛtām<BR>
13,065.026c	pradāya suralokasthaḥ puṇyānte 'pi na cālyate<BR>
13,065.027a	mudito vasate prājñaḥ śakreṇa saha pārthiva<BR>
13,065.027c	pratiśrayapradātā ca so 'pi svarge mahīyate<BR>
13,065.028a	adhyāpakakule jātaḥ śrotriyo niyatendriyaḥ<BR>
13,065.028c	gṛhe yasya vaset tuṣṭaḥ pradhānaṃ lokam aśnute<BR>
13,065.029a	tathā gavārthe śaraṇaṃ śītavarṣasahaṃ mahat<BR>
13,065.029c	āsaptamaṃ tārayati kulaṃ bharatasattama<BR>
13,065.030a	kṣetrabhūmiṃ dadal loke putra śriyam avāpnuyāt<BR>
13,065.030c	ratnabhūmiṃ pradattvā tu kulavaṃśaṃ vivardhayet<BR>
13,065.031a	na coṣarāṃ na nirdagdhāṃ mahīṃ dadyāt kathaṃ cana<BR>
13,065.031c	na śmaśānaparītāṃ ca na ca pāpaniṣevitām<BR>
13,065.032a	pārakye bhūmideśe tu pitṝṇāṃ nirvapet tu yaḥ<BR>
13,065.032c	tad bhūmisvāmipitṛbhiḥ śrāddhakarma vihanyate<BR>
13,065.033a	tasmāt krītvā mahīṃ dadyāt svalpām api vicakṣaṇaḥ<BR>
13,065.033c	piṇḍaḥ pitṛbhyo datto vai tasyāṃ bhavati śāśvataḥ<BR>
13,065.034a	aṭavīparvatāś caiva nadītīrthāni yāni ca<BR>
13,065.034c	sarvāṇy asvāmikāny āhur na hi tatra parigrahaḥ<BR>
13,065.035a	ity etad bhūmidānasya phalam uktaṃ viśāṃ pate<BR>
13,065.035c	ataḥ paraṃ tu godānaṃ kīrtayiṣyāmi te 'nagha<BR>
13,065.036a	gāvo 'dhikās tapasvibhyo yasmāt sarvebhya eva ca<BR>
13,065.036c	tasmān maheśvaro devas tapas tābhiḥ samāsthitaḥ<BR>
13,065.037a	brahmaloke vasanty etāḥ somena saha bhārata<BR>
13,065.037c	āsāṃ brahmarṣayaḥ siddhāḥ prārthayanti parāṃ gatim<BR>
13,065.037d*0352_01	tāṃ prāpnuvanti gāṃ dattvā vimuktāḥ sarvakilbiṣaiḥ<BR>
13,065.038a	payasā haviṣā dadhnā śakṛtāpy atha carmaṇā<BR>
13,065.038c	asthibhiś copakurvanti śṛṅgair vālaiś ca bhārata<BR>
13,065.039a	nāsāṃ śītātapau syātāṃ sadaitāḥ karma kurvate<BR>
13,065.039c	na varṣaṃ viṣamaṃ vāpi duḥkham āsāṃ bhavaty uta<BR>
13,065.040a	brāhmaṇaiḥ sahitā yānti tasmāt parataraṃ padam<BR>
13,065.040c	ekaṃ gobrāhmaṇaṃ tasmāt pravadanti manīṣiṇaḥ<BR>
13,065.041a	rantidevasya yajñe tāḥ paśutvenopakalpitāḥ<BR>
13,065.041c	tataś carmaṇvatī rājan gocarmabhyaḥ pravartitā<BR>
13,065.042a	paśutvāc ca vinirmuktāḥ pradānāyopakalpitāḥ<BR>
13,065.042c	tā imā vipramukhyebhyo yo dadāti mahīpate<BR>
13,065.042e	nistared āpadaṃ kṛcchrāṃ viṣamastho 'pi pārthiva<BR>
13,065.043a	gavāṃ sahasradaḥ pretya narakaṃ na prapaśyati<BR>
13,065.043c	sarvatra vijayaṃ cāpi labhate manujādhipa<BR>
13,065.044a	amṛtaṃ vai gavāṃ kṣīram ity āha tridaśādhipaḥ<BR>
13,065.044c	tasmād dadāti yo dhenum amṛtaṃ sa prayacchati<BR>
13,065.045a	agnīnām avyayaṃ hy etad dhaumyaṃ vedavido viduḥ<BR>
13,065.045c	tasmād dadāti yo dhenuṃ sa haumyaṃ saṃprayacchati<BR>
13,065.046a	svargo vai mūrtimān eṣa vṛṣabhaṃ yo gavāṃ patim<BR>
13,065.046c	vipre guṇayute dadyāt sa vai svarge mahīyate<BR>
13,065.047a	prāṇā vai prāṇinām ete procyante bharatarṣabha<BR>
13,065.047c	tasmād dadāti yo dhenuṃ prāṇān vai sa prayacchati<BR>
13,065.048a	gāvaḥ śaraṇyā bhūtānām iti vedavido viduḥ<BR>
13,065.048c	tasmād dadāti yo dhenuṃ śaraṇaṃ saṃprayacchati<BR>
13,065.049a	na vadhārthaṃ pradātavyā na kīnāśe na nāstike<BR>
13,065.049c	gojīvine na dātavyā tathā gauḥ puruṣarṣabha<BR>
13,065.049d*0353_01	gorasānāṃ na vikretur apañcayajanasya ca<BR>
13,065.050a	dadāti tādṛśānāṃ vai naro gāḥ pāpakarmaṇām<BR>
13,065.050c	akṣayaṃ narakaṃ yātīty evam āhur manīṣiṇaḥ<BR>
13,065.051a	na kṛśāṃ pāpavatsāṃ vā vandhyāṃ rogānvitāṃ tathā<BR>
13,065.051c	na vyaṅgāṃ na pariśrāntāṃ dadyād gāṃ brāhmaṇāya vai<BR>
13,065.052a	daśagosahasradaḥ samyak śakreṇa saha modate<BR>
13,065.052c	akṣayāṃl labhate lokān naraḥ śatasahasradaḥ<BR>
13,065.053a	ity etad gopradānaṃ ca tiladānaṃ ca kīrtitam<BR>
13,065.053c	tathā bhūmipradānaṃ ca śṛṇuṣvānne ca bhārata<BR>
13,065.054a	annadānaṃ pradhānaṃ hi kaunteya paricakṣate<BR>
13,065.054c	annasya hi pradānena rantidevo divaṃ gataḥ<BR>
13,065.055a	śrāntāya kṣudhitāyānnaṃ yaḥ prayacchati bhūmipa<BR>
13,065.055c	svāyaṃbhuvaṃ mahābhāgaṃ sa paśyati narādhipa<BR>
13,065.056a	na hiraṇyair na vāsobhir nāśvadānena bhārata<BR>
13,065.056c	prāpnuvanti narāḥ śreyo yathehānnapradāḥ prabho<BR>
13,065.057a	annaṃ vai paramaṃ dravyam annaṃ śrīś ca parā matā<BR>
13,065.057c	annāt prāṇaḥ prabhavati tejo vīryaṃ balaṃ tathā<BR>
13,065.058a	sadbhyo dadāti yaś cānnaṃ sadaikāgramanā naraḥ<BR>
13,065.058c	na sa durgāṇy avāpnotīty evam āha parāśaraḥ<BR>
13,065.059a	arcayitvā yathānyāyaṃ devebhyo 'nnaṃ nivedayet<BR>
13,065.059c	yadanno hi naro rājaṃs tadannās tasya devatāḥ<BR>
13,065.060a	kaumudyāṃ śuklapakṣe tu yo 'nnadānaṃ karoty uta<BR>
13,065.060c	sa saṃtarati durgāṇi pretya cānantyam aśnute<BR>
13,065.061a	abhuktvātithaye cānnaṃ prayacched yaḥ samāhitaḥ<BR>
13,065.061c	sa vai brahmavidāṃ lokān prāpnuyād bharatarṣabha<BR>
13,065.062a	sukṛcchrām āpadaṃ prāptaś cānnadaḥ puruṣas taret<BR>
13,065.062c	pāpaṃ tarati caiveha duṣkṛtaṃ cāpakarṣati<BR>
13,065.063a	ity etad annadānasya tiladānasya caiva ha<BR>
13,065.063c	bhūmidānasya ca phalaṃ godānasya ca kīrtitam<BR>
13,066.001	yudhiṣṭhira uvāca<BR>
13,066.001a	śrutaṃ dānaphalaṃ tāta yat tvayā parikīrtitam<BR>
13,066.001c	annaṃ tu te viśeṣeṇa praśastam iha bhārata<BR>
13,066.002a	pānīyadānaṃ paramaṃ kathaṃ ceha mahāphalam<BR>
13,066.002c	ity etac chrotum icchāmi vistareṇa pitāmaha<BR>
13,066.003	bhīṣma uvāca<BR>
13,066.003a	hanta te vartayiṣyāmi yathāvad bharatarṣabha<BR>
13,066.003c	gadatas tan mamādyeha śṛṇu satyaparākrama<BR>
13,066.003e	pānīyadānāt prabhṛti sarvaṃ vakṣyāmi te 'nagha<BR>
13,066.004a	yad annaṃ yac ca pānīyaṃ saṃpradāyāśnute naraḥ<BR>
13,066.004c	na tasmāt paramaṃ dānaṃ kiṃ cid astīti me matiḥ<BR>
13,066.005a	annāt prāṇabhṛtas tāta pravartante hi sarvaśaḥ<BR>
13,066.005c	tasmād annaṃ paraṃ loke sarvadāneṣu kathyate<BR>
13,066.006a	annād balaṃ ca tejaś ca prāṇināṃ vardhate sadā<BR>
13,066.006c	annadānam atas tasmāc chreṣṭham āha prajāpatiḥ<BR>
13,066.007a	sāvitryā hy api kaunteya śrutaṃ te vacanaṃ śubham<BR>
13,066.007c	yataś caitad yathā caitad devasatre mahāmate<BR>
13,066.008a	anne datte nareṇeha prāṇā dattā bhavanty uta<BR>
13,066.008c	prāṇadānād dhi paramaṃ na dānam iha vidyate<BR>
13,066.009a	śrutaṃ hi te mahābāho lomaśasyāpi tad vacaḥ<BR>
13,066.009c	prāṇān dattvā kapotāya yat prāptaṃ śibinā purā<BR>
13,066.010a	tāṃ gatiṃ labhate dattvā dvijasyānnaṃ viśāṃ pate<BR>
13,066.010c	gatiṃ viśiṣṭāṃ gacchanti prāṇadā iti naḥ śrutam<BR>
13,066.011a	annaṃ cāpi prabhavati pānīyāt kurusattama<BR>
13,066.011c	nīrajātena hi vinā na kiṃ cit saṃpravartate<BR>
13,066.012a	nīrajātaś ca bhagavān somo grahagaṇeśvaraḥ<BR>
13,066.012c	amṛtaṃ ca sudhā caiva svāhā caiva vaṣaṭ tathā<BR>
13,066.013a	annauṣadhyo mahārāja vīrudhaś ca jalodbhavāḥ<BR>
13,066.013c	yataḥ prāṇabhṛtāṃ prāṇāḥ saṃbhavanti viśāṃ pate<BR>
13,066.014a	devānām amṛtaṃ cānnaṃ nāgānāṃ ca sudhā tathā<BR>
13,066.014c	pitṝṇāṃ ca svadhā proktā paśūnāṃ cāpi vīrudhaḥ<BR>
13,066.015a	annam eva manuṣyāṇāṃ prāṇān āhur manīṣiṇaḥ<BR>
13,066.015c	tac ca sarvaṃ naravyāghra pānīyāt saṃpravartate<BR>
13,066.016a	tasmāt pānīyadānād vai na paraṃ vidyate kva cit<BR>
13,066.016c	tac ca dadyān naro nityaṃ ya icched bhūtim ātmanaḥ<BR>
13,066.017a	dhanyaṃ yaśasyam āyuṣyaṃ jaladānaṃ viśāṃ pate<BR>
13,066.017c	śatrūṃś cāpy adhi kaunteya sadā tiṣṭhati toyadaḥ<BR>
13,066.018a	sarvakāmān avāpnoti kīrtiṃ caiveha śāśvatīm<BR>
13,066.018c	pretya cānantyam āpnoti pāpebhyaś ca pramucyate<BR>
13,066.019a	toyado manujavyāghra svargaṃ gatvā mahādyute<BR>
13,066.019c	akṣayān samavāpnoti lokān ity abravīn manuḥ<BR>
13,067.001	yudhiṣṭhira uvāca<BR>
13,067.001a	tilānāṃ kīdṛśaṃ dānam atha dīpasya caiva ha<BR>
13,067.001c	annānāṃ vāsasāṃ caiva bhūya eva bravīhi me<BR>
13,067.002	bhīṣma uvāca<BR>
13,067.002a	atrāpy udāharantīmam itihāsaṃ purātanam<BR>
13,067.002c	brāhmaṇasya ca saṃvādaṃ yamasya ca yudhiṣṭhira<BR>
13,067.003a	madhyadeśe mahān grāmo brāhmaṇānāṃ babhūva ha<BR>
13,067.003c	gaṅgāyamunayor madhye yāmunasya girer adhaḥ<BR>
13,067.004a	parṇaśāleti vikhyāto ramaṇīyo narādhipa<BR>
13,067.004c	vidvāṃsas tatra bhūyiṣṭhā brāhmaṇāś cāvasaṃs tadā<BR>
13,067.005a	atha prāha yamaḥ kaṃ cit puruṣaṃ kṛṣṇavāsasam<BR>
13,067.005c	raktākṣam ūrdhvaromāṇaṃ kākajaṅghākṣināsikam<BR>
13,067.006a	gaccha tvaṃ brāhmaṇagrāmaṃ tato gatvā tam ānaya<BR>
13,067.006c	agastyaṃ gotrataś cāpi nāmataś cāpi śarmiṇam<BR>
13,067.007a	śame niviṣṭaṃ vidvāṃsam adhyāpakam anādṛtam<BR>
13,067.007c	mā cānyam ānayethās tvaṃ sagotraṃ tasya pārśvataḥ<BR>
13,067.008a	sa hi tādṛgguṇas tena tulyo 'dhyayanajanmanā<BR>
13,067.008c	apatyeṣu tathā vṛtte samastenaiva dhīmatā<BR>
13,067.008e	tam ānaya yathoddiṣṭaṃ pūjā kāryā hi tasya me<BR>
13,067.009a	sa gatvā pratikūlaṃ tac cakāra yamaśāsanam<BR>
13,067.009c	tam ākramyānayām āsa pratiṣiddho yamena yaḥ<BR>
13,067.010a	tasmai yamaḥ samutthāya pūjāṃ kṛtvā ca vīryavān<BR>
13,067.010c	provāca nīyatām eṣa so 'nya ānīyatām iti<BR>
13,067.011a	evam ukte tu vacane dharmarājena sa dvijaḥ<BR>
13,067.011c	uvāca dharmarājānaṃ nirviṇṇo 'dhyayanena vai<BR>
13,067.011e	yo me kālo bhavec cheṣas taṃ vaseyam ihācyuta<BR>
13,067.012	yama uvāca<BR>
13,067.012a	nāhaṃ kālasya vihitaṃ prāpnomīha kathaṃ cana<BR>
13,067.012c	yo hi dharmaṃ carati vai taṃ tu jānāmi kevalam<BR>
13,067.013a	gaccha vipra tvam adyaiva ālayaṃ svaṃ mahādyute<BR>
13,067.013c	brūhi vā tvaṃ yathā svairaṃ karavāṇi kim ity uta<BR>
13,067.014	brāhmaṇa uvāca<BR>
13,067.014a	yat tatra kṛtvā sumahat puṇyaṃ syāt tad bravīhi me<BR>
13,067.014c	sarvasya hi pramāṇaṃ tvaṃ trailokyasyāpi sattama<BR>
13,067.015	yama uvāca<BR>
13,067.015a	śṛṇu tattvena viprarṣe pradānavidhim uttamam<BR>
13,067.015c	tilāḥ paramakaṃ dānaṃ puṇyaṃ caiveha śāśvatam<BR>
13,067.016a	tilāś ca saṃpradātavyā yathāśakti dvijarṣabha<BR>
13,067.016c	nityadānāt sarvakāmāṃs tilā nirvartayanty uta<BR>
13,067.017a	tilāñ śrāddhe praśaṃsanti dānam etad dhy anuttamam<BR>
13,067.017c	tān prayacchasva viprebhyo vidhidṛṣṭena karmaṇā<BR>
13,067.017d*0354_01	vaiśākhyāṃ paurṇamāsyāṃ tu tilān dadyād dvijātiṣu<BR>
13,067.017d*0355_01	teṣāṃ māghyāṃ pradānena sarvān kāmān avāpnuyāt<BR>
13,067.018a	tilā bhakṣayitavyāś ca sadā tv ālabhanaṃ ca taiḥ<BR>
13,067.018c	kāryaṃ satatam icchadbhiḥ śreyaḥ sarvātmanā gṛhe<BR>
13,067.019a	tathāpaḥ sarvadā deyāḥ peyāś caiva na saṃśayaḥ<BR>
13,067.019c	puṣkariṇyas taḍāgāni kūpāṃś caivātra khānayet<BR>
13,067.020a	etat sudurlabhataram iha loke dvijottama<BR>
13,067.020c	āpo nityaṃ pradeyās te puṇyaṃ hy etad anuttamam<BR>
13,067.021a	prapāś ca kāryāḥ pānārthaṃ nityaṃ te dvijasattama<BR>
13,067.021c	bhukte 'py atha pradeyaṃ te pānīyaṃ vai viśeṣataḥ<BR>
13,067.022a	ity ukte sa tadā tena yamadūtena vai gṛhān<BR>
13,067.022c	nītaś cakāra ca tathā sarvaṃ tad yamaśāsanam<BR>
13,067.023a	nītvā taṃ yamadūto 'pi gṛhītvā śarmiṇaṃ tadā<BR>
13,067.023c	yayau sa dharmarājāya nyavedayata cāpi tam<BR>
13,067.024a	taṃ dharmarājo dharmajñaṃ pūjayitvā pratāpavān<BR>
13,067.024c	kṛtvā ca saṃvidaṃ tena visasarja yathāgatam<BR>
13,067.025a	tasyāpi ca yamaḥ sarvam upadeśaṃ cakāra ha<BR>
13,067.025c	pratyetya ca sa tat sarvaṃ cakāroktaṃ yamena tat<BR>
13,067.026a	tathā praśaṃsate dīpān yamaḥ pitṛhitepsayā<BR>
13,067.026b*0356_01	pānīyābhyarthinaṃ dṛṣṭvā prītyā dadyāt tvarānvitaḥ<BR>
13,067.026b*0356_02	vastre tantupramāṇena dīpe nimiṣavatsaram<BR>
13,067.026b*0356_03	gavāṃ lomapramāṇena svargabhogam upāśnute<BR>
13,067.026b*0356_04	jale bindupramāṇena tad etāny upavartaya<BR>
13,067.026c	tasmād dīpaprado nityaṃ saṃtārayati vai pitṝn<BR>
13,067.027a	dātavyāḥ satataṃ dīpās tasmād bharatasattama<BR>
13,067.027c	devānāṃ ca pitṝṇāṃ ca cakṣuṣy āste matāḥ prabho<BR>
13,067.028a	ratnadānaṃ ca sumahat puṇyam uktaṃ janādhipa<BR>
13,067.028c	tāni vikrīya yajate brāhmaṇo hy abhayaṃkaraḥ<BR>
13,067.029a	yad vai dadāti viprebhyo brāhmaṇaḥ pratigṛhya vai<BR>
13,067.029c	ubhayoḥ syāt tad akṣayyaṃ dātur ādātur eva ca<BR>
13,067.030a	yo dadāti sthitaḥ sthityāṃ tādṛśāya pratigraham<BR>
13,067.030c	ubhayor akṣayaṃ dharmaṃ taṃ manuḥ prāha dharmavit<BR>
13,067.031a	vāsasāṃ tu pradānena svadāranirato naraḥ<BR>
13,067.031c	suvastraś ca suveṣaś ca bhavatīty anuśuśruma<BR>
13,067.032a	gāvaḥ suvarṇaṃ ca tathā tilāś caivānuvarṇitāḥ<BR>
13,067.032c	bahuśaḥ puruṣavyāghra vedaprāmāṇyadarśanāt<BR>
13,067.033a	vivāhāṃś caiva kurvīta putrān utpādayeta ca<BR>
13,067.033c	putralābho hi kauravya sarvalābhād viśiṣyate<BR>
13,068.001	yudhiṣṭhira uvāca<BR>
13,068.001a	bhūya eva kuruśreṣṭha dānānāṃ vidhim uttamam<BR>
13,068.001c	kathayasva mahāprājña bhūmidānaṃ viśeṣataḥ<BR>
13,068.002a	pṛthivīṃ kṣatriyo dadyād brāhmaṇas tāṃ svakarmaṇā<BR>
13,068.002c	vidhivat pratigṛhṇīyān na tv anyo dātum arhati<BR>
13,068.003a	sarvavarṇais tu yac chakyaṃ pradātuṃ phalakāṅkṣibhiḥ<BR>
13,068.003c	vede vā yat samāmnātaṃ tan me vyākhyātum arhasi<BR>
13,068.004	bhīṣma uvāca<BR>
13,068.004a	tulyanāmāni deyāni trīṇi tulyaphalāni ca<BR>
13,068.004c	sarvakāmaphalānīha gāvaḥ pṛthvī sarasvatī<BR>
13,068.005a	yo brūyāc cāpi śiṣyāya dharmyāṃ brāhmīṃ sarasvatīm<BR>
13,068.005c	pṛthivīgopradānābhyāṃ sa tulyaṃ phalam aśnute<BR>
13,068.006a	tathaiva gāḥ praśaṃsanti na ca deyaṃ tataḥ param<BR>
13,068.006c	saṃnikṛṣṭaphalās tā hi laghvarthāś ca yudhiṣṭhira<BR>
13,068.006e	mātaraḥ sarvabhūtānāṃ gāvaḥ sarvasukhapradāḥ<BR>
13,068.007a	vṛddhim ākāṅkṣatā nityaṃ gāvaḥ kāryāḥ pradakṣiṇāḥ<BR>
13,068.007b*0357_01	saṃtāḍyā na tu pādena gavāṃ madhye ca na vrajet<BR>
13,068.007c	maṅgalāyatanaṃ devyas tasmāt pūjyāḥ sadaiva hi<BR>
13,068.008a	pracodanaṃ devakṛtaṃ gavāṃ karmasu vartatām<BR>
13,068.008c	pūrvam evākṣaraṃ nānyad abhidheyaṃ kathaṃ cana<BR>
13,068.009a	pracāre vā nipāne vā budho nodvejayeta gāḥ<BR>
13,068.009c	tṛṣitā hy abhivīkṣantyo naraṃ hanyuḥ sabāndhavam<BR>
13,068.010a	pitṛsadmāni satataṃ devatāyatanāni ca<BR>
13,068.010c	pūyante śakṛtā yāsāṃ pūtaṃ kim adhikaṃ tataḥ<BR>
13,068.011a	grāsamuṣṭiṃ paragave dadyāt saṃvatsaraṃ tu yaḥ<BR>
13,068.011c	akṛtvā svayam āhāraṃ vrataṃ tat sārvakāmikam<BR>
13,068.012a	sa hi putrān yaśorthaṃ ca śriyaṃ cāpy adhigacchati<BR>
13,068.012c	nāśayaty aśubhaṃ caiva duḥsvapnaṃ ca vyapohati<BR>
13,068.013	yudhiṣṭhira uvāca<BR>
13,068.013a	deyāḥ kiṃlakṣaṇā gāvaḥ kāś cāpi parivarjayet<BR>
13,068.013c	kīdṛśāya pradātavyā na deyāḥ kīdṛśāya ca<BR>
13,068.014	bhīṣma uvāca<BR>
13,068.014a	asadvṛttāya pāpāya lubdhāyānṛtavādine<BR>
13,068.014c	havyakavyavyapetāya na deyā gauḥ kathaṃ cana<BR>
13,068.015a	bhikṣave bahuputrāya śrotriyāyāhitāgnaye<BR>
13,068.015c	dattvā daśagavāṃ dātā lokān āpnoty anuttamān<BR>
13,068.016a	yaṃ caiva dharmaṃ kurute tasya puṇyaphalaṃ ca yat<BR>
13,068.016b*0358_01	juhoti yad bhojayati yad dadāti gavāṃ rasaiḥ<BR>
13,068.016c	sarvasyaivāṃśabhāg dātā tannimittaṃ pravṛttayaḥ<BR>
13,068.016d*0359_01	arthasya daśabhāg dātā tan nivṛttapravṛttaye<BR>
13,068.017a	yaś cainam utpādayati yaś cainaṃ trāyate bhayāt<BR>
13,068.017c	yaś cāsya kurute vṛttiṃ sarve te pitaras trayaḥ<BR>
13,068.018a	kalmaṣaṃ guruśuśrūṣā hanti māno mahad yaśaḥ<BR>
13,068.018c	aputratāṃ trayaḥ putrā avṛttiṃ daśa dhenavaḥ<BR>
13,068.019a	vedāntaniṣṭhasya bahuśrutasya; prajñānatṛptasya jitendriyasya<BR>
13,068.019c	śiṣṭasya dāntasya yatasya caiva; bhūteṣu nityaṃ priyavādinaś ca<BR>
13,068.020a	yaḥ kṣudbhayād vai na vikarma kuryān; mṛdur dāntaś cātitheyaś ca nityam<BR>
13,068.020c	vṛttiṃ viprāyātisṛjeta tasmai; yas tulyaśīlaś ca saputradāraḥ<BR>
13,068.021a	śubhe pātre ye guṇā gopradāne; tāvān doṣo brāhmaṇasvāpahāre<BR>
13,068.021c	sarvāvasthaṃ brāhmaṇasvāpahāro; dārāś caiṣāṃ dūrato varjanīyāḥ<BR>
13,068.021d*0360_00	yudhiṣṭhira uvāca<BR>
13,068.021d*0360_01	brāhmaṇasvāpahāreṇa kiyān doṣo bhavaty uta<BR>
13,068.021d*0360_02	brāhmasvam ucyate kiṃ vā tan me brūhi pitāmaha<BR>
13,068.021d*0361_01	vipradāre parahṛte viprasvanicaye tathā<BR>
13,068.021d*0361_02	paritrāyanti śaktās tu namas tebhyo mṛtās tu vā<BR>
13,068.021d*0361_03	na pālayanti nihatā ye tān vaivasvato yamaḥ<BR>
13,068.021d*0361_04	daṇḍayan bhartsayan nityaṃ nirayebhyo na muñcati<BR>
13,068.021d*0361_05	tathā gavāṃ paritrāṇe pīḍane ca śubhāśubhe<BR>
13,068.021d*0361_06	vipragoṣu viśeṣeṇa rakṣiteṣu gṛheṣu vā<BR>
13,068.021d*0362_01	na mṛtaḥ svargam āpnoti putrapautrasamanvitaḥ<BR>
13,069.001	bhīṣma uvāca<BR>
13,069.001a	atraiva kīrtyate sadbhir brāhmaṇasvābhimarśane<BR>
13,069.001c	nṛgeṇa sumahat kṛcchraṃ yad avāptaṃ kurūdvaha<BR>
13,069.002a	niviśantyāṃ purā pārtha dvāravatyām iti śrutiḥ<BR>
13,069.002c	adṛśyata mahākūpas tṛṇavīrutsamāvṛtaḥ<BR>
13,069.003a	prayatnaṃ tatra kurvāṇās tasmāt kūpāj jalārthinaḥ<BR>
13,069.003c	śrameṇa mahatā yuktās tasmiṃs toye susaṃvṛte<BR>
13,069.004a	dadṛśus te mahākāyaṃ kṛkalāsam avasthitam<BR>
13,069.004c	tasya coddharaṇe yatnam akurvaṃs te sahasraśaḥ<BR>
13,069.005a	pragrahaiś carmapaṭṭaiś ca taṃ baddhvā parvatopamam<BR>
13,069.005c	nāśaknuvan samuddhartuṃ tato jagmur janārdanam<BR>
13,069.006a	kham āvṛtyodapānasya kṛkalāsaḥ sthito mahān<BR>
13,069.006c	tasya nāsti samuddhartety atha kṛṣṇe nyavedayan<BR>
13,069.007a	sa vāsudevena samuddhṛtaś ca; pṛṣṭaś ca kāmān nijagāda rājā<BR>
13,069.007c	nṛgas tadātmānam atho nyavedayat; purātanaṃ yajñasahasrayājinam<BR>
13,069.008a	tathā bruvāṇaṃ tu tam āha mādhavaḥ; śubhaṃ tvayā karma kṛtaṃ na pāpakam<BR>
13,069.008c	kathaṃ bhavān durgatim īdṛśīṃ gato; narendra tad brūhi kim etad īdṛśam<BR>
13,069.009a	śataṃ sahasrāṇi śataṃ gavāṃ punaḥ; punaḥ śatāny aṣṭa śatāyutāni<BR>
13,069.009c	tvayā purā dattam itīha śuśruma; nṛpa dvijebhyaḥ kva nu tad gataṃ tava<BR>
13,069.010a	nṛgas tato 'bravīt kṛṣṇaṃ brāhmaṇasyāgnihotriṇaḥ<BR>
13,069.010c	proṣitasya paribhraṣṭā gaur ekā mama godhane<BR>
13,069.011a	gavāṃ sahasre saṃkhyātā tadā sā paśupair mama<BR>
13,069.011c	sā brāhmaṇāya me dattā pretyārtham abhikāṅkṣatā<BR>
13,069.012a	apaśyat parimārgaṃś ca tāṃ yāṃ paragṛhe dvijaḥ<BR>
13,069.012c	mameyam iti covāca brāhmaṇo yasya sābhavat<BR>
13,069.013a	tāv ubhau samanuprāptau vivadantau bhṛśajvarau<BR>
13,069.013c	bhavān dātā bhavān hartety atha tau māṃ tadocatuḥ<BR>
13,069.014a	śatena śatasaṃkhyena gavāṃ vinimayena vai<BR>
13,069.014c	yāce pratigrahītāraṃ sa tu mām abravīd idam<BR>
13,069.015a	deśakālopasaṃpannā dogdhrī kṣāntātivatsalā<BR>
13,069.015c	svādukṣīrapradā dhanyā mama nityaṃ niveśane<BR>
13,069.016a	kṛśaṃ ca bharate yā gaur mama putram apastanam<BR>
13,069.016c	na sā śakyā mayā hātum ity uktvā sa jagāma ha<BR>
13,069.017a	tatas tam aparaṃ vipraṃ yāce vinimayena vai<BR>
13,069.017c	gavāṃ śatasahasraṃ vai tatkṛte gṛhyatām iti<BR>
13,069.018	brāhmaṇa uvāca<BR>
13,069.018a	na rājñāṃ pratigṛhṇāmi śakto 'haṃ svasya mārgaṇe<BR>
13,069.018c	saiva gaur dīyatāṃ śīghraṃ mameti madhusūdana<BR>
13,069.019a	rukmam aśvāṃś ca dadato rajataṃ syandanāṃs tathā<BR>
13,069.019c	na jagrāha yayau cāpi tadā sa brāhmaṇarṣabhaḥ<BR>
13,069.020a	etasminn eva kāle tu coditaḥ kāladharmaṇā<BR>
13,069.020c	pitṛlokam ahaṃ prāpya dharmarājam upāgamam<BR>
13,069.021a	yamas tu pūjayitvā māṃ tato vacanam abravīt<BR>
13,069.021c	nāntaḥ saṃkhyāyate rājaṃs tava puṇyasya karmaṇaḥ<BR>
13,069.022a	asti caiva kṛtaṃ pāpam ajñānāt tad api tvayā<BR>
13,069.022c	carasva pāpaṃ paścād vā pūrvaṃ vā tvaṃ yathecchasi<BR>
13,069.023a	rakṣitāsmīti coktaṃ te pratijñā cānṛtā tava<BR>
13,069.023c	brāhmaṇasvasya cādānaṃ trividhas te vyatikramaḥ<BR>
13,069.024a	pūrvaṃ kṛcchraṃ cariṣye 'haṃ paścāc chubham iti prabho<BR>
13,069.024c	dharmarājaṃ bruvann evaṃ patito 'smi mahītale<BR>
13,069.025a	aśrauṣaṃ pracyutaś cāhaṃ yamasyoccaiḥ prabhāṣataḥ<BR>
13,069.025c	vāsudevaḥ samuddhartā bhavitā te janārdanaḥ<BR>
13,069.026a	pūrṇe varṣasahasrānte kṣīṇe karmaṇi duṣkṛte<BR>
13,069.026c	prāpsyase śāśvatāṃl lokāñ jitān svenaiva karmaṇā<BR>
13,069.027a	kūpe ''tmānam adhaḥśīrṣam apaśyaṃ patitaṃ ca ha<BR>
13,069.027c	tiryagyonim anuprāptaṃ na tu mām ajahāt smṛtiḥ<BR>
13,069.028a	tvayā tu tārito 'smy adya kim anyatra tapobalāt<BR>
13,069.028c	anujānīhi māṃ kṛṣṇa gaccheyaṃ divam adya vai<BR>
13,069.029a	anujñātaḥ sa kṛṣṇena namaskṛtya janārdanam<BR>
13,069.029c	vimānaṃ divyam āsthāya yayau divam ariṃdama<BR>
13,069.030a	tatas tasmin divaṃ prāpte nṛge bharatasattama<BR>
13,069.030c	vāsudeva imaṃ ślokaṃ jagāda kurunandana<BR>
13,069.031a	brāhmaṇasvaṃ na hartavyaṃ puruṣeṇa vijānatā<BR>
13,069.031c	brāhmaṇasvaṃ hṛtaṃ hanti nṛgaṃ brāhmaṇagaur iva<BR>
13,069.032a	satāṃ samāgamaḥ sadbhir nāphalaḥ pārtha vidyate<BR>
13,069.032c	vimuktaṃ narakāt paśya nṛgaṃ sādhusamāgamāt<BR>
13,069.033a	pradānaṃ phalavat tatra drohas tatra tathāphalaḥ<BR>
13,069.033c	apacāraṃ gavāṃ tasmād varjayeta yudhiṣṭhira<BR>
13,070.001	yudhiṣṭhira uvāca<BR>
13,070.001a	dattānāṃ phalasaṃprāptiṃ gavāṃ prabrūhi me 'nagha<BR>
13,070.001c	vistareṇa mahābāho na hi tṛpyāmi kathyatām<BR>
13,070.002	bhīṣma uvāca<BR>
13,070.002a	atrāpy udāharantīmam itihāsaṃ purātanam<BR>
13,070.002c	ṛṣer uddālaker vākyaṃ nāciketasya cobhayoḥ<BR>
13,070.003a	ṛṣir uddālakir dīkṣām upagamya tataḥ sutam<BR>
13,070.003c	tvaṃ mām upacarasveti nāciketam abhāṣata<BR>
13,070.003e	samāpte niyame tasmin maharṣiḥ putram abravīt<BR>
13,070.004a	upasparśanasaktasya svādhyāyaniratasya ca<BR>
13,070.004c	idhmā darbhāḥ sumanasaḥ kalaśaś cābhito jalam<BR>
13,070.004e	vismṛtaṃ me tad ādāya nadītīrād ihāvraja<BR>
13,070.005a	gatvānavāpya tat sarvaṃ nadīvegasamāplutam<BR>
13,070.005c	na paśyāmi tad ity evaṃ pitaraṃ so 'bravīn muniḥ<BR>
13,070.006a	kṣutpipāsāśramāviṣṭo munir uddālakis tadā<BR>
13,070.006c	yamaṃ paśyeti taṃ putram aśapat sa mahātapāḥ<BR>
13,070.007a	tathā sa pitrābhihato vāgvajreṇa kṛtāñjaliḥ<BR>
13,070.007c	prasīdeti bruvann eva gatasattvo 'patad bhuvi<BR>
13,070.008a	nāciketaṃ pitā dṛṣṭvā patitaṃ duḥkhamūrchitaḥ<BR>
13,070.008c	kiṃ mayā kṛtam ity uktvā nipapāta mahītale<BR>
13,070.009a	tasya duḥkhaparītasya svaṃ putram upagūhataḥ<BR>
13,070.009c	vyatītaṃ tad ahaḥśeṣaṃ sā cogrā tatra śarvarī<BR>
13,070.010a	pitryeṇāśruprapātena nāciketaḥ kurūdvaha<BR>
13,070.010c	prāspandacchayane kauśye vṛṣṭyā sasyam ivāplutam<BR>
13,070.011a	sa paryapṛcchat taṃ putraṃ ślāghyaṃ pratyāgataṃ punaḥ<BR>
13,070.011c	divyair gandhaiḥ samādigdhaṃ kṣīṇasvapnam ivotthitam<BR>
13,070.012a	api putra jitā lokāḥ śubhās te svena karmaṇā<BR>
13,070.012c	diṣṭyā cāsi punaḥ prāpto na hi te mānuṣaṃ vapuḥ<BR>
13,070.013a	pratyakṣadarśī sarvasya pitrā pṛṣṭo mahātmanā<BR>
13,070.013c	anvarthaṃ taṃ pitur madhye maharṣīṇāṃ nyavedayat<BR>
13,070.014a	kurvan bhavacchāsanam āśu yāto; hy ahaṃ viśālāṃ ruciraprabhāvām<BR>
13,070.014c	vaivasvatīṃ prāpya sabhām apaśyaṃ; sahasraśo yojanahaimabhaumām<BR>
13,070.015a	dṛṣṭvaiva mām abhimukham āpatantaṃ; gṛhaṃ nivedyāsanam ādideśa<BR>
13,070.015c	vaivasvato 'rghyādibhir arhaṇaiś ca; bhavatkṛte pūjayām āsa māṃ saḥ<BR>
13,070.016a	tatas tv ahaṃ taṃ śanakair avocaṃ; vṛtaṃ sadasyair abhipūjyamānam<BR>
13,070.016c	prāpto 'smi te viṣayaṃ dharmarāja; lokān arhe yān sma tān me vidhatsva<BR>
13,070.017a	yamo 'bravīn māṃ na mṛto 'si saumya; yamaṃ paśyety āha tu tvāṃ tapasvī<BR>
13,070.017c	pitā pradīptāgnisamānatejā; na tac chakyam anṛtaṃ vipra kartum<BR>
13,070.018a	dṛṣṭas te 'haṃ pratigacchasva tāta; śocaty asau tava dehasya kartā<BR>
13,070.018c	dadāmi kiṃ cāpi manaḥpraṇītaṃ; priyātithe tava kāmān vṛṇīṣva<BR>
13,070.019a	tenaivam uktas tam ahaṃ pratyavocaṃ; prāpto 'smi te viṣayaṃ durnivartyam<BR>
13,070.019c	icchāmy ahaṃ puṇyakṛtāṃ samṛddhāṃl; lokān draṣṭuṃ yadi te 'haṃ varārhaḥ<BR>
13,070.020a	yānaṃ samāropya tu māṃ sa devo; vāhair yuktaṃ suprabhaṃ bhānumantam<BR>
13,070.020c	saṃdarśayām āsa tadā sma lokān; sarvāṃs tadā puṇyakṛtāṃ dvijendra<BR>
13,070.021a	apaśyaṃ tatra veśmāni taijasāni kṛtātmanām<BR>
13,070.021c	nānāsaṃsthānarūpāṇi sarvaratnamayāni ca<BR>
13,070.022a	candramaṇḍalaśubhrāṇi kiṅkiṇījālavanti ca<BR>
13,070.022c	anekaśatabhaumāni sāntarjalavanāni ca<BR>
13,070.023a	vaiḍūryārkaprakāśāni rūpyarukmamayāni ca<BR>
13,070.023c	taruṇādityavarṇāni sthāvarāṇi carāṇi ca<BR>
13,070.024a	bhakṣyabhojyamayāñ śailān vāsāṃsi śayanāni ca<BR>
13,070.024c	sarvakāmaphalāṃś caiva vṛkṣān bhavanasaṃsthitān<BR>
13,070.025a	nadyo vīthyaḥ sabhā vāpī dīrghikāś caiva sarvaśaḥ<BR>
13,070.025c	ghoṣavanti ca yānāni yuktāny eva sahasraśaḥ<BR>
13,070.026a	kṣīrasravā vai sarito girīṃś ca; sarpis tathā vimalaṃ cāpi toyam<BR>
13,070.026b*0363_01	kṣīrasravā vai sarito girīṃś ca sarpiṣāṃ tathā<BR>
13,070.026b*0363_02	vimalaṃ caiva toyaṃ ca sarvaṃ svādu tathaiva ca<BR>
13,070.026c	vaivasvatasyānumatāṃś ca deśān; adṛṣṭapūrvān subahūn apaśyam<BR>
13,070.027a	sarvaṃ dṛṣṭvā tad ahaṃ dharmarājam; avocaṃ vai prabhaviṣṇuṃ purāṇam<BR>
13,070.027c	kṣīrasyaitāḥ sarpiṣaś caiva nadyaḥ; śaśvat srotāḥ kasya bhojyāḥ pradiṣṭāḥ<BR>
13,070.028a	yamo 'bravīd viddhi bhojyās tvam etā; ye dātāraḥ sādhavo gorasānām<BR>
13,070.028c	anye lokāḥ śāśvatā vītaśokāḥ; samākīrṇā gopradāne ratānām<BR>
13,070.029a	na tv evāsāṃ dānamātraṃ praśastaṃ; pātraṃ kālo goviśeṣo vidhiś ca<BR>
13,070.029c	jñātvā deyā vipra gavāntaraṃ hi; duḥkhaṃ jñātuṃ pāvakādityabhūtam<BR>
13,070.030a	svādhyāyāḍhyo yo 'timātraṃ tapasvī; vaitānastho brāhmaṇaḥ pātram āsām<BR>
13,070.030c	kṛcchrotsṛṣṭāḥ poṣaṇābhyāgatāś ca; dvārair etair goviśeṣāḥ praśastāḥ<BR>
13,070.031a	tisro rātrīr adbhir upoṣya bhūmau; tṛptā gāvas tarpitebhyaḥ pradeyāḥ<BR>
13,070.031c	vatsaiḥ prītāḥ suprajāḥ sopacārās; tryahaṃ dattvā gorasair vartitavyam<BR>
13,070.032a	dattvā dhenuṃ suvratāṃ kāṃsyadohāṃ; kalyāṇavatsām apalāyinīṃ ca<BR>
13,070.032c	yāvanti lomāni bhavanti tasyās; tāvad varṣāṇy aśnute svargalokam<BR>
13,070.033a	tathānaḍvāhaṃ brāhmaṇāya pradāya; dāntaṃ dhuryaṃ balavantaṃ yuvānam<BR>
13,070.033c	kulānujīvaṃ vīryavantaṃ bṛhantaṃ; bhuṅkte lokān saṃmitān dhenudasya<BR>
13,070.034a	goṣu kṣāntaṃ gośaraṇyaṃ kṛtajñaṃ; vṛttiglānaṃ tādṛśaṃ pātram āhuḥ<BR>
13,070.034c	vṛttiglāne saṃbhrame vā mahārthe; kṛṣyarthe vā homahetoḥ prasūtyām<BR>
13,070.035a	gurvarthe vā bālapuṣṭyābhiṣaṅgād; gāvo dātuṃ deśakālo 'viśiṣṭaḥ<BR>
13,070.035c	antarjātāḥ sukrayajñānalabdhāḥ; prāṇakrītā nirjitāś caudakāś ca<BR>
13,070.035d*0364_01	gā vai dadyān nyāyabhūtā dvijebhyo<BR>
13,070.035d*0364_02	yo yātum ākāṅkṣati devalokam<BR>
13,070.036	nāciketa uvāca<BR>
13,070.036a	śrutvā vaivasvatavacas tam ahaṃ punar abruvam<BR>
13,070.036c	agomī gopradātṝṇāṃ kathaṃ lokān nigacchati<BR>
13,070.037a	tato yamo 'bravīd dhīmān gopradāne parāṃ gatim<BR>
13,070.037c	gopradānānukalpaṃ tu gām ṛte santi gopradāḥ<BR>
13,070.038a	alābhe yo gavāṃ dadyād ghṛtadhenuṃ yatavrataḥ<BR>
13,070.038c	tasyaitā ghṛtavāhinyaḥ kṣarante vatsalā iva<BR>
13,070.039a	ghṛtālābhe ca yo dadyāt tiladhenuṃ yatavrataḥ<BR>
13,070.039c	sa durgāt tārito dhenvā kṣīranadyāṃ pramodate<BR>
13,070.040a	tilālābhe ca yo dadyāj jaladhenuṃ yatavrataḥ<BR>
13,070.040c	sa kāmapravahāṃ śītāṃ nadīm etām upāśnute<BR>
13,070.041a	evamādīni me tatra dharmarājo nyadarśayat<BR>
13,070.041c	dṛṣṭvā ca paramaṃ harṣam avāpam aham acyuta<BR>
13,070.042a	nivedaye cāpi priyaṃ bhavatsu; kratur mahān alpadhanapracāraḥ<BR>
13,070.042c	prāpto mayā tāta sa matprasūtaḥ; prapatsyate vedavidhipravṛttaḥ<BR>
13,070.043a	śāpo hy ayaṃ bhavato 'nugrahāya; prāpto mayā yatra dṛṣṭo yamo me<BR>
13,070.043c	dānavyuṣṭiṃ tatra dṛṣṭvā mahārthāṃ; niḥsaṃdigdhaṃ dānadharmāṃś cariṣye<BR>
13,070.044a	idaṃ ca mām abravīd dharmarājaḥ; punaḥ punaḥ saṃprahṛṣṭo dvijarṣe<BR>
13,070.044c	dānena tāta prayato 'bhūḥ sadaiva; viśeṣato gopradānaṃ ca kuryāḥ<BR>
13,070.045a	śuddho hy artho nāvamanyaḥ svadharmāt; pātre deyaṃ deśakālopapanne<BR>
13,070.045c	tasmād gāvas te nityam eva pradeyā; mā bhūc ca te saṃśayaḥ kaś cid atra<BR>
13,070.046a	etāḥ purā adadan nityam eva; śāntātmāno dānapathe niviṣṭāḥ<BR>
13,070.046c	tapāṃsy ugrāṇy apratiśaṅkamānās; te vai dānaṃ pradaduś cāpi śaktyā<BR>
13,070.047a	kāle śaktyā matsaraṃ varjayitvā; śuddhātmānaḥ śraddhinaḥ puṇyaśīlāḥ<BR>
13,070.047c	dattvā taptvā lokam amuṃ prapannā; dedīpyante puṇyaśīlāś ca nāke<BR>
13,070.048a	etad dānaṃ nyāyalabdhaṃ dvijebhyaḥ; pātre dattaṃ prāpaṇīyaṃ parīkṣya<BR>
13,070.048c	kāmyāṣṭamyāṃ vartitavyaṃ daśāhaṃ; rasair gavāṃ śakṛtā prasnavair vā<BR>
13,070.049a	vedavratī syād vṛṣabhapradātā; vedāvāptir goyugasya pradāne<BR>
13,070.049c	tīrthāvāptir goprayuktapradāne; pāpotsargaḥ kapilāyāḥ pradāne<BR>
13,070.050a	gām apy ekāṃ kapilāṃ saṃpradāya; nyāyopetāṃ kalmaṣād vipramucyet<BR>
13,070.050c	gavāṃ rasāt paramaṃ nāsti kiṃ cid; gavāṃ dānaṃ sumahat tad vadanti<BR>
13,070.051a	gāvo lokān dhārayanti kṣarantyo; gāvaś cānnaṃ saṃjanayanti loke<BR>
13,070.051c	yas taj jānan na gavāṃ hārdam eti; sa vai gantā nirayaṃ pāpacetāḥ<BR>
13,070.052a	yat te dātuṃ gosahasraṃ śataṃ vā; śatārdhaṃ vā daśa vā sādhuvatsāḥ<BR>
13,070.052c	apy ekāṃ vā sādhave brāhmaṇāya; sāsyāmuṣmin puṇyatīrthā nadī vai<BR>
13,070.053a	prāptyā puṣṭyā lokasaṃrakṣaṇena; gāvas tulyāḥ sūryapādaiḥ pṛthivyām<BR>
13,070.053c	śabdaś caikaḥ saṃtatiś copabhogas; tasmād godaḥ sūrya ivābhibhāti<BR>
13,070.054a	guruṃ śiṣyo varayed gopradāne; sa vai vaktā niyataṃ svargadātā<BR>
13,070.054c	vidhijñānāṃ sumahān eṣa dharmo; vidhiṃ hy ādyaṃ vidhayaḥ saṃśrayanti<BR>
13,070.055a	etad dānaṃ nyāyalabdhaṃ dvijebhyaḥ; pātre dattvā prāpayethāḥ parīkṣya<BR>
13,070.055c	tvayy āśaṃsanty amarā mānavāś ca; vayaṃ cāpi prasṛte puṇyaśīlāḥ<BR>
13,070.056a	ity ukto 'haṃ dharmarājñā maharṣe; dharmātmānaṃ śirasābhipraṇamya<BR>
13,070.056c	anujñātas tena vaivasvatena; pratyāgamaṃ bhagavatpādamūlam<BR>
13,071.001	yudhiṣṭhira uvāca<BR>
13,071.001a	uktaṃ vai gopradānaṃ te nāciketam ṛṣiṃ prati<BR>
13,071.001c	māhātmyam api caivoktam uddeśena gavāṃ prabho<BR>
13,071.002a	nṛgeṇa ca yathā duḥkham anubhūtaṃ mahātmanā<BR>
13,071.002c	ekāparādhād ajñānāt pitāmaha mahāmate<BR>
13,071.003a	dvāravatyāṃ yathā cāsau niviśantyāṃ samuddhṛtaḥ<BR>
13,071.003c	mokṣahetur abhūt kṛṣṇas tad apy avadhṛtaṃ mayā<BR>
13,071.004a	kiṃ tv asti mama saṃdeho gavāṃ lokaṃ prati prabho<BR>
13,071.004c	tattvataḥ śrotum icchāmi godā yatra viśanty uta<BR>
13,071.005	bhīṣma uvāca<BR>
13,071.005a	atrāpy udāharantīmam itihāsaṃ purātanam<BR>
13,071.005c	yathāpṛcchat padmayonim etad eva śatakratuḥ<BR>
13,071.006	śakra uvāca<BR>
13,071.006a	svarlokavāsināṃ lakṣmīm abhibhūya svayā tviṣā<BR>
13,071.006c	golokavāsinaḥ paśye vrajataḥ saṃśayo 'tra me<BR>
13,071.007a	kīdṛśā bhagavaṃl lokā gavāṃ tad brūhi me 'nagha<BR>
13,071.007c	yān āvasanti dātāra etad icchāmi veditum<BR>
13,071.008a	kīdṛśāḥ kiṃphalāḥ kaḥ svit paramas tatra vai guṇaḥ<BR>
13,071.008c	kathaṃ ca puruṣās tatra gacchanti vigatajvarāḥ<BR>
13,071.009a	kiyat kālaṃ pradānasya dātā ca phalam aśnute<BR>
13,071.009c	kathaṃ bahuvidhaṃ dānaṃ syād alpam api vā katham<BR>
13,071.010a	bahvīnāṃ kīdṛśaṃ dānam alpānāṃ vāpi kīdṛśam<BR>
13,071.010c	adattvā gopradāḥ santi kena vā tac ca śaṃsa me<BR>
13,071.011a	kathaṃ ca bahudātā syād alpadātrā samaḥ prabho<BR>
13,071.011c	alpapradātā bahudaḥ kathaṃ ca syād iheśvara<BR>
13,071.012a	kīdṛśī dakṣiṇā caiva gopradāne viśiṣyate<BR>
13,071.012c	etat tathyena bhagavan mama śaṃsitum arhasi<BR>
13,072.001	brahmovāca<BR>
13,072.001a	yo 'yaṃ praśnas tvayā pṛṣṭo gopradānādhikāravān<BR>
13,072.001c	nāsya praṣṭāsti loke 'smiṃs tvatto 'nyo hi śatakrato<BR>
13,072.002a	santi nānāvidhā lokā yāṃs tvaṃ śakra na paśyasi<BR>
13,072.002c	paśyāmi yān ahaṃ lokān ekapatnyaś ca yāḥ striyaḥ<BR>
13,072.003a	karmabhiś cāpi suśubhaiḥ suvratā ṛṣayas tathā<BR>
13,072.003c	saśarīrā hi tān yānti brāhmaṇāḥ śubhavṛttayaḥ<BR>
13,072.004a	śarīranyāsamokṣeṇa manasā nirmalena ca<BR>
13,072.004c	svapnabhūtāṃś ca tāṃl lokān paśyantīhāpi suvratāḥ<BR>
13,072.005a	te tu lokāḥ sahasrākṣa śṛṇu yādṛgguṇānvitāḥ<BR>
13,072.005c	na tatra kramate kālo na jarā na ca pāpakam<BR>
13,072.005e	tathānyan nāśubhaṃ kiṃ cin na vyādhis tatra na klamaḥ<BR>
13,072.006a	yad yac ca gāvo manasā tasmin vāñchanti vāsava<BR>
13,072.006c	tat sarvaṃ prāpayanti sma mama pratyakṣadarśanāt<BR>
13,072.006e	kāmagāḥ kāmacāriṇyaḥ kāmāt kāmāṃś ca bhuñjate<BR>
13,072.007a	vāpyaḥ sarāṃsi sarito vividhāni vanāni ca<BR>
13,072.007c	gṛhāṇi parvatāś caiva yāvad dravyaṃ ca kiṃ cana<BR>
13,072.008a	manojñaṃ sarvabhūtebhyaḥ sarvaṃ tatra pradṛśyate<BR>
13,072.008c	īdṛśān viddhi tāṃl lokān nāsti lokas tato 'dhikaḥ<BR>
13,072.009a	tatra sarvasahāḥ kṣāntā vatsalā guruvartinaḥ<BR>
13,072.009c	ahaṃkārair virahitā yānti śakra narottamāḥ<BR>
13,072.010a	yaḥ sarvamāṃsāni na bhakṣayīta; pumān sadā yāvad antāya yuktaḥ<BR>
13,072.010c	mātāpitror arcitā satyayuktaḥ; śuśrūṣitā brāhmaṇānām anindyaḥ<BR>
13,072.011a	akrodhano goṣu tathā dvijeṣu; dharme rato guruśuśrūṣakaś ca<BR>
13,072.011c	yāvajjīvaṃ satyavṛtte rataś ca; dāne rato yaḥ kṣamī cāparādhe<BR>
13,072.012a	mṛdur dānto devaparāyaṇaś ca; sarvātithiś cāpi tathā dayāvān<BR>
13,072.012c	īdṛgguṇo mānavaḥ saṃprayāti; lokaṃ gavāṃ śāśvataṃ cāvyayaṃ ca<BR>
13,072.013a	na pāradārī paśyati lokam enaṃ; na vai gurughno na mṛṣāpralāpī<BR>
13,072.013c	sadāpavādī brāhmaṇaḥ śāntavedo; doṣair anyair yaś ca yukto durātmā<BR>
13,072.014a	na mitradhruṅ naikṛtikaḥ kṛtaghnaḥ; śaṭho 'nṛjur dharmavidveṣakaś ca<BR>
13,072.014c	na brahmahā manasāpi prapaśyed; gavāṃ lokaṃ puṇyakṛtāṃ nivāsam<BR>
13,072.015a	etat te sarvam ākhyātaṃ naipuṇena sureśvara<BR>
13,072.015c	gopradānaratānāṃ tu phalaṃ śṛṇu śatakrato<BR>
13,072.016a	dāyādyalabdhair arthair yo gāḥ krītvā saṃprayacchati<BR>
13,072.016c	dharmārjitadhanakrītān sa lokān aśnute 'kṣayān<BR>
13,072.017a	yo vai dyūte dhanaṃ jitvā gāḥ krītvā saṃprayacchati<BR>
13,072.017c	sa divyam ayutaṃ śakra varṣāṇāṃ phalam aśnute<BR>
13,072.018a	dāyādyā yasya vai gāvo nyāyapūrvair upārjitāḥ<BR>
13,072.018c	pradattās tāḥ pradātṝṇāṃ saṃbhavanty akṣayā dhruvāḥ<BR>
13,072.019a	pratigṛhya ca yo dadyād gāḥ suśuddhena cetasā<BR>
13,072.019c	tasyāpīhākṣayāṃl lokān dhruvān viddhi śacīpate<BR>
13,072.020a	janmaprabhṛti satyaṃ ca yo brūyān niyatendriyaḥ<BR>
13,072.020c	gurudvijasahaḥ kṣāntas tasya gobhiḥ samā gatiḥ<BR>
13,072.021a	na jātu brāhmaṇo vācyo yad avācyaṃ śacīpate<BR>
13,072.021c	manasā goṣu na druhyed govṛttir gonukampakaḥ<BR>
13,072.022a	satye dharme ca niratas tasya śakra phalaṃ śṛṇu<BR>
13,072.022c	gosahasreṇa samitā tasya dhenur bhavaty uta<BR>
13,072.023a	kṣatriyasya guṇair ebhir anvitasya phalaṃ śṛṇu<BR>
13,072.023c	tasyāpi śatatulyā gaur bhavatīti viniścayaḥ<BR>
13,072.024a	vaiśyasyaite yadi guṇās tasya pañcāśataṃ bhavet<BR>
13,072.024c	śūdrasyāpi vinītasya caturbhāgaphalaṃ smṛtam<BR>
13,072.025a	etac caivaṃ yo 'nutiṣṭheta yuktaḥ; satyena yukto guruśuśrūṣayā ca<BR>
13,072.025c	dāntaḥ kṣānto devatārcī praśāntaḥ; śucir buddho dharmaśīlo 'nahaṃvāk<BR>
13,072.026a	mahat phalaṃ prāpnute sa dvijāya; dattvā dogdhrīṃ vidhinānena dhenum<BR>
13,072.026c	nityaṃ dadyād ekabhaktaḥ sadā ca; satye sthito guruśuśrūṣitā ca<BR>
13,072.027a	vedādhyāyī goṣu yo bhaktimāṃś ca; nityaṃ dṛṣṭvā yo 'bhinandeta gāś ca<BR>
13,072.027c	ā jātito yaś ca gavāṃ nameta; idaṃ phalaṃ śakra nibodha tasya<BR>
13,072.028a	yat syād iṣṭvā rājasūye phalaṃ tu; yat syād iṣṭvā bahunā kāñcanena<BR>
13,072.028c	etat tulyaṃ phalam asyāhur agryaṃ; sarve santas tv ṛṣayo ye ca siddhāḥ<BR>
13,072.029a	yo 'graṃ bhaktān kiṃ cid aprāśya dadyād; gobhyo nityaṃ govratī satyavādī<BR>
13,072.029c	śānto buddho gosahasrasya puṇyaṃ; saṃvatsareṇāpnuyāt puṇyaśīlaḥ<BR>
13,072.030a	ya ekaṃ bhaktam aśnīyād dadyād ekaṃ gavāṃ ca yat<BR>
13,072.030c	daśa varṣāṇy anantāni govratī gonukampakaḥ<BR>
13,072.031a	ekenaiva ca bhaktena yaḥ krītvā gāṃ prayacchati<BR>
13,072.031c	yāvanti tasya proktāni divasāni śatakrato<BR>
13,072.031e	tāvac chatānāṃ sa gavāṃ phalam āpnoti śāśvatam<BR>
13,072.031f*0365_01	rājasūyāśvamedhābhyāṃ phalaṃ prāpnoti mānavaḥ<BR>
13,072.032a	brāhmaṇasya phalaṃ hīdaṃ kṣatriye 'bhihitaṃ śṛṇu<BR>
13,072.032c	pañcavārṣikam etat tu kṣatriyasya phalaṃ smṛtam<BR>
13,072.032e	tato 'rdhena tu vaiśyasya śūdro vaiśyārdhataḥ smṛtaḥ<BR>
13,072.033a	yaś cātmavikrayaṃ kṛtvā gāḥ krītvā saṃprayacchati<BR>
13,072.033c	yāvatīḥ sparśayed gā vai tāvat tu phalam aśnute<BR>
13,072.033e	lomni lomni mahābhāga lokāś cāsyākṣayāḥ smṛtāḥ<BR>
13,072.034a	saṃgrāmeṣv arjayitvā tu yo vai gāḥ saṃprayacchati<BR>
13,072.034c	ātmavikrayatulyās tāḥ śāśvatā viddhi kauśika<BR>
13,072.035a	alābhe yo gavāṃ dadyāt tiladhenuṃ yatavrataḥ<BR>
13,072.035c	durgāt sa tārito dhenvā kṣīranadyāṃ pramodate<BR>
13,072.036a	na tv evāsāṃ dānamātraṃ praśastaṃ; pātraṃ kālo goviśeṣo vidhiś ca<BR>
13,072.036c	kālajñānaṃ vipra gavāntaraṃ hi; duḥkhaṃ jñātuṃ pāvakādityabhūtam<BR>
13,072.037a	svādhyāyāḍhyaṃ śuddhayoniṃ praśāntaṃ; vaitānasthaṃ pāpabhīruṃ kṛtajñam<BR>
13,072.037c	goṣu kṣāntaṃ nātitīkṣṇaṃ śaraṇyaṃ; vṛttiglānaṃ tādṛśaṃ pātram āhuḥ<BR>
13,072.038a	vṛttiglāne sīdati cātimātraṃ; kṛṣyarthaṃ vā homahetoḥ prasūtyām<BR>
13,072.038c	gurvarthaṃ vā bālasaṃvṛddhaye vā; dhenuṃ dadyād deśakāle viśiṣṭe<BR>
13,072.039a	antarjātāḥ sukrayajñānalabdhāḥ; prāṇakrītā nirjitāś caukajāś ca<BR>
13,072.039c	kṛcchrotsṛṣṭāḥ poṣaṇābhyāgatāś ca; dvārair etair goviśeṣāḥ praśastāḥ<BR>
13,072.040a	balānvitāḥ śīlavayopapannāḥ; sarvāḥ praśaṃsanti sugandhavatyaḥ<BR>
13,072.040c	yathā hi gaṅgā saritāṃ variṣṭhā; tathārjunīnāṃ kapilā variṣṭhā<BR>
13,072.041a	tisro rātrīs tv adbhir upoṣya bhūmau; tṛptā gāvas tarpitebhyaḥ pradeyāḥ<BR>
13,072.041c	vatsaiḥ puṣṭaiḥ kṣīrapaiḥ supracārās; tryahaṃ dattvā gorasair vartitavyam<BR>
13,072.042a	dattvā dhenuṃ suvratāṃ sādhuvatsāṃ; kalyāṇavṛttām apalāyinīṃ ca<BR>
13,072.042c	yāvanti lomāni bhavanti tasyās; tāvanti varṣāṇi vasaty amutra<BR>
13,072.043a	tathānaḍvāhaṃ brāhmaṇāyātha dhuryaṃ; dattvā yuvānaṃ balinaṃ vinītam<BR>
13,072.043c	halasya voḍhāram anantavīryaṃ; prāpnoti lokān daśadhenudasya<BR>
13,072.044a	kāntāre brāhmaṇān gāś ca yaḥ paritrāti kauśika<BR>
13,072.044c	kṣemeṇa ca vimucyeta tasya puṇyaphalaṃ śṛṇu<BR>
13,072.044d*0366_01	kāntāraṃ yaḥ prapannas tu gāṃ dvijāya prayacchati<BR>
13,072.044d*0366_02	kṣemeṇa pratimucyeta tam adhvānaṃ na saṃśayaḥ<BR>
13,072.044d*0366_03	yānapātraṃ samārohan yaś ca gāṃ saṃprayacchati<BR>
13,072.044d*0366_04	tīrtvā samudraṃ kṣemeṇa pratyāyāti gṛhaṃ gṛhī<BR>
13,072.044d*0367_01	mṛtyukāle sahasrākṣa yaś ca gāṃ saṃprayacchati<BR>
13,072.044d*0367_02	mṛtyuṃ sukhaṃ sa labhate lokāṃś cāpnoty anuttamān<BR>
13,072.044d*0367_03	kṣatriyo yaś ca vai kaś cid yātrākāle prayacchati<BR>
13,072.044d*0367_04	gobhiś ca samanudhyāto jitvā śatrūn mahīyate<BR>
13,072.044d*0367_05	yaḥ kaś cit karma yat kiṃ cit kartum ārabhate nṛṣu<BR>
13,072.044d*0367_06	gāvo dattvā sa tat sarvaṃ sukhopāyena vindati<BR>
13,072.044d*0367_07	yaṃ yaṃ kāmaṃ samuddiśya gāṃ dvijāya prayacchati<BR>
13,072.044d*0367_08	tasya saṃpatsyate kāmaḥ paratra ca śubhāṃ gatim<BR>
13,072.044e	aśvamedhakratos tulyaṃ phalaṃ bhavati śāśvatam<BR>
13,072.045a	mṛtyukāle sahasrākṣa yāṃ vṛttim anukāṅkṣate<BR>
13,072.045c	lokān bahuvidhān divyān yad vāsya hṛdi vartate<BR>
13,072.046a	tat sarvaṃ samavāpnoti karmaṇā tena mānavaḥ<BR>
13,072.046c	gobhiś ca samanujñātaḥ sarvatra sa mahīyate<BR>
13,072.047a	yas tv etenaiva vidhinā gāṃ vaneṣv anugacchati<BR>
13,072.047c	tṛṇagomayaparṇāśī niḥspṛho niyataḥ śuciḥ<BR>
13,072.048a	akāmaṃ tena vastavyaṃ muditena śatakrato<BR>
13,072.048c	mama loke suraiḥ sārdhaṃ loke yatrāpi cecchati<BR>
13,073.001	indra uvāca<BR>
13,073.001a	jānan yo gām apahared vikrīyād vārthakāraṇāt<BR>
13,073.001c	etad vijñātum icchāmi kā nu tasya gatir bhavet<BR>
13,073.002	brahmovāca<BR>
13,073.002a	bhakṣārthaṃ vikrayārthaṃ vā ye 'pahāraṃ hi kurvate<BR>
13,073.002c	dānārthaṃ vā brāhmaṇāya tatredaṃ śrūyatāṃ phalam<BR>
13,073.003a	vikrayārthaṃ hi yo hiṃsyād bhakṣayed vā niraṅkuśaḥ<BR>
13,073.003c	ghātayānaṃ hi puruṣaṃ ye 'numanyeyur arthinaḥ<BR>
13,073.004a	ghātakaḥ khādako vāpi tathā yaś cānumanyate<BR>
13,073.004c	yāvanti tasyā lomāni tāvad varṣāṇi majjati<BR>
13,073.005a	ye doṣā yādṛśāś caiva dvijayajñopaghātake<BR>
13,073.005c	vikraye cāpahāre ca te doṣā vai smṛtāḥ prabho<BR>
13,073.006a	apahṛtya tu yo gāṃ vai brāhmaṇāya prayacchati<BR>
13,073.006c	yāvad dāne phalaṃ tasyās tāvan nirayam ṛcchati<BR>
13,073.007a	suvarṇaṃ dakṣiṇām āhur gopradāne mahādyute<BR>
13,073.007c	suvarṇaṃ paramaṃ hy uktaṃ dakṣiṇārtham asaṃśayam<BR>
13,073.008a	gopradānaṃ tārayate sapta pūrvāṃs tathā parān<BR>
13,073.008c	suvarṇaṃ dakṣiṇāṃ dattvā tāvad dviguṇam ucyate<BR>
13,073.009a	suvarṇaṃ paramaṃ dānaṃ suvarṇaṃ dakṣiṇā parā<BR>
13,073.009c	suvarṇaṃ pāvanaṃ śakra pāvanānāṃ paraṃ smṛtam<BR>
13,073.010a	kulānāṃ pāvanaṃ prāhur jātarūpaṃ śatakrato<BR>
13,073.010c	eṣā me dakṣiṇā proktā samāsena mahādyute<BR>
13,073.011	bhīṣma uvāca<BR>
13,073.011a	etat pitāmahenoktam indrāya bharatarṣabha<BR>
13,073.011c	indro daśarathāyāha rāmāyāha pitā tathā<BR>
13,073.012a	rāghavo 'pi priyabhrātre lakṣmaṇāya yaśasvine<BR>
13,073.012c	ṛṣibhyo lakṣmaṇenoktam araṇye vasatā vibho<BR>
13,073.013a	pāraṃparyāgataṃ cedam ṛṣayaḥ saṃśitavratāḥ<BR>
13,073.013c	durdharaṃ dhārayām āsū rājānaś caiva dhārmikāḥ<BR>
13,073.013e	upādhyāyena gaditaṃ mama cedaṃ yudhiṣṭhira<BR>
13,073.014a	ya idaṃ brāhmaṇo nityaṃ vaded brāhmaṇasaṃsadi<BR>
13,073.014c	yajñeṣu gopradāneṣu dvayor api samāgame<BR>
13,073.015a	tasya lokāḥ kilākṣayyā daivataiḥ saha nityadā<BR>
13,073.015c	iti brahmā sa bhagavān uvāca parameśvaraḥ<BR>
13,074.001	yudhiṣṭhira uvāca<BR>
13,074.001a	visrambhito 'haṃ bhavatā dharmān pravadatā vibho<BR>
13,074.001c	pravakṣyāmi tu saṃdehaṃ tan me brūhi pitāmaha<BR>
13,074.002a	vratānāṃ kiṃ phalaṃ proktaṃ kīdṛśaṃ vā mahādyute<BR>
13,074.002c	niyamānāṃ phalaṃ kiṃ ca svadhītasya ca kiṃ phalam<BR>
13,074.003a	damasyeha phalaṃ kiṃ ca vedānāṃ dhāraṇe ca kim<BR>
13,074.003c	adhyāpane phalaṃ kiṃ ca sarvam icchāmi veditum<BR>
13,074.004a	apratigrāhake kiṃ ca phalaṃ loke pitāmaha<BR>
13,074.004c	tasya kiṃ ca phalaṃ dṛṣṭaṃ śrutaṃ yaḥ saṃprayacchati<BR>
13,074.005a	svakarmaniratānāṃ ca śūrāṇāṃ cāpi kiṃ phalam<BR>
13,074.005c	satye ca kiṃ phalaṃ proktaṃ brahmacarye ca kiṃ phalam<BR>
13,074.006a	pitṛśuśrūṣaṇe kiṃ ca mātṛśuśrūṣaṇe tathā<BR>
13,074.006c	ācāryaguruśuśrūṣāsv anukrośānukampane<BR>
13,074.007a	etat sarvam aśeṣeṇa pitāmaha yathātatham<BR>
13,074.007c	vettum icchāmi dharmajña paraṃ kautūhalaṃ hi me<BR>
13,074.008	bhīṣma uvāca<BR>
13,074.008a	yo vrataṃ vai yathoddiṣṭaṃ tathā saṃpratipadyate<BR>
13,074.008c	akhaṇḍaṃ samyag ārabdhaṃ tasya lokāḥ sanātanāḥ<BR>
13,074.009a	niyamānāṃ phalaṃ rājan pratyakṣam iha dṛśyate<BR>
13,074.009c	niyamānāṃ kratūnāṃ ca tvayāvāptam idaṃ phalam<BR>
13,074.010a	svadhītasyāpi ca phalaṃ dṛśyate 'mutra ceha ca<BR>
13,074.010c	ihaloke 'rthavān nityaṃ brahmaloke ca modate<BR>
13,074.011a	damasya tu phalaṃ rājañ śṛṇu tvaṃ vistareṇa me<BR>
13,074.011c	dāntāḥ sarvatra sukhino dāntāḥ sarvatra nirvṛtāḥ<BR>
13,074.012a	yatrecchāgāmino dāntāḥ sarvaśatruniṣūdanāḥ<BR>
13,074.012c	prārthayanti ca yad dāntā labhante tan na saṃśayaḥ<BR>
13,074.013a	yujyante sarvakāmair hi dāntāḥ sarvatra pāṇḍava<BR>
13,074.013c	svarge tathā pramodante tapasā vikrameṇa ca<BR>
13,074.014a	dānair yajñaiś ca vividhair yathā dāntāḥ kṣamānvitāḥ<BR>
13,074.014b*0368_01	dānād damo viśiṣṭo hi dānaṃ kiṃ cid dvijātaye<BR>
13,074.014c	dātā kupyati no dāntas tasmād dānāt paro damaḥ<BR>
13,074.015a	yas tu dadyād akupyan hi tasya lokāḥ sanātanāḥ<BR>
13,074.015c	krodho hanti hi yad dānaṃ tasmād dānāt paro damaḥ<BR>
13,074.015d*0369_01	vidyādānāt paraṃ nāsti vedavidyā mahāphalā<BR>
13,074.016a	adṛśyāni mahārāja sthānāny ayutaśo divi<BR>
13,074.016c	ṛṣīṇāṃ sarvalokeṣu yānīto yānti devatāḥ<BR>
13,074.017a	damena yāni nṛpate gacchanti paramarṣayaḥ<BR>
13,074.017c	kāmayānā mahat sthānaṃ tasmād dānāt paro damaḥ<BR>
13,074.018a	adhyāpakaḥ parikleśād akṣayaṃ phalam aśnute<BR>
13,074.018c	vidhivat pāvakaṃ hutvā brahmaloke narādhipa<BR>
13,074.019a	adhītyāpi hi yo vedān nyāyavidbhyaḥ prayacchati<BR>
13,074.019c	gurukarmapraśaṃsī ca so 'pi svarge mahīyate<BR>
13,074.020a	kṣatriyo 'dhyayane yukto yajane dānakarmaṇi<BR>
13,074.020c	yuddhe yaś ca paritrātā so 'pi svarge mahīyate<BR>
13,074.021a	vaiśyaḥ svakarmanirataḥ pradānāl labhate mahat<BR>
13,074.021c	śūdraḥ svakarmanirataḥ svargaṃ śuśrūṣayārcchati<BR>
13,074.022a	śūrā bahuvidhāḥ proktās teṣām arthāṃś ca me śṛṇu<BR>
13,074.022c	śūrānvayānāṃ nirdiṣṭaṃ phalaṃ śūrasya caiva ha<BR>
13,074.022d*0370_01	śūrāṇāṃ cāpi nirdiṣṭaṃ phalaṃ ca niyataṃ śṛṇu<BR>
13,074.023a	yajñaśūrā dame śūrāḥ satyaśūrās tathāpare<BR>
13,074.023c	yuddhaśūrās tathaivoktā dānaśūrāś ca mānavāḥ<BR>
13,074.024a	buddhiśūrās tathaivānye kṣamāśūrās tathāpare<BR>
13,074.024c	ārjave ca tathā śūrāḥ śame vartanti mānavāḥ<BR>
13,074.025a	tais tais tu niyamaiḥ śūrā bahavaḥ santi cāpare<BR>
13,074.025c	vedādhyayanaśūrāś ca śūrāś cādhyāpane ratāḥ<BR>
13,074.026a	guruśuśrūṣayā śūrāḥ pitṛśuśrūṣayāpare<BR>
13,074.026c	mātṛśuśrūṣayā śūrā bhaikṣyaśūrās tathāpare<BR>
13,074.027a	sāṃkhyaśūrāś ca bahavo yogaśūrās tathāpare<BR>
13,074.027c	araṇye gṛhavāse ca śūrāś cātithipūjane<BR>
13,074.027e	sarve yānti parāṃl lokān svakarmaphalanirjitān<BR>
13,074.028a	dhāraṇaṃ sarvavedānāṃ sarvatīrthāvagāhanam<BR>
13,074.028c	satyaṃ ca bruvato nityaṃ samaṃ vā syān na vā samam<BR>
13,074.029a	aśvamedhasahasraṃ ca satyaṃ ca tulayā dhṛtam<BR>
13,074.029c	aśvamedhasahasrād dhi satyam eva viśiṣyate<BR>
13,074.030a	satyena sūryas tapati satyenāgniḥ pradīpyate<BR>
13,074.030c	satyena māruto vāti sarvaṃ satye pratiṣṭhitam<BR>
13,074.031a	satyena devān prīṇāti pitṝn vai brāhmaṇāṃs tathā<BR>
13,074.031c	satyam āhuḥ paraṃ dharmaṃ tasmāt satyaṃ na laṅghayet<BR>
13,074.032a	munayaḥ satyaniratā munayaḥ satyavikramāḥ<BR>
13,074.032c	munayaḥ satyaśapathās tasmāt satyaṃ viśiṣyate<BR>
13,074.032e	satyavantaḥ svargaloke modante bharatarṣabha<BR>
13,074.033a	damaḥ satyaphalāvāptir uktā sarvātmanā mayā<BR>
13,074.033c	asaṃśayaṃ vinītātmā sarvaḥ svarge mahīyate<BR>
13,074.034a	brahmacaryasya tu guṇāñ śṛṇu me vasudhādhipa<BR>
13,074.034c	ā janmamaraṇād yas tu brahmacārī bhaved iha<BR>
13,074.034e	na tasya kiṃ cid aprāpyam iti viddhi janādhipa<BR>
13,074.035a	bahvyaḥ koṭyas tv ṛṣīṇāṃ tu brahmaloke vasanty uta<BR>
13,074.035c	satye ratānāṃ satataṃ dāntānām ūrdhvaretasām<BR>
13,074.036a	brahmacaryaṃ dahed rājan sarvapāpāny upāsitam<BR>
13,074.036c	brāhmaṇena viśeṣeṇa brāhmaṇo hy agnir ucyate<BR>
13,074.037a	pratyakṣaṃ ca tavāpy etad brāhmaṇeṣu tapasviṣu<BR>
13,074.037c	bibheti hi yathā śakro brahmacāripradharṣitaḥ<BR>
13,074.037e	tad brahmacaryasya phalam ṛṣīṇām iha dṛśyate<BR>
13,074.038a	mātāpitroḥ pūjane yo dharmas tam api me śṛṇu<BR>
13,074.038c	śuśrūṣate yaḥ pitaraṃ na cāsūyet kathaṃ cana<BR>
13,074.038e	mātaraṃ vānahaṃvādī gurum ācāryam eva ca<BR>
13,074.039a	tasya rājan phalaṃ viddhi svarloke sthānam uttamam<BR>
13,074.039c	na ca paśyeta narakaṃ guruśuśrūṣur ātmavān<BR>
13,075.001	yudhiṣṭhira uvāca<BR>
13,075.001a	vidhiṃ gavāṃ param ahaṃ śrotum icchāmi tattvataḥ<BR>
13,075.001c	yena tāñ śāśvatāṃl lokān akhilān aśnuvīmahi<BR>
13,075.002	bhīṣma uvāca<BR>
13,075.002a	na godānāt paraṃ kiṃ cid vidyate vasudhādhipa<BR>
13,075.002c	gaur hi nyāyāgatā dattā sadyas tārayate kulam<BR>
13,075.003a	satām arthe samyag utpādito yaḥ; sa vai kḷptaḥ samyag iṣṭaḥ prajābhyaḥ<BR>
13,075.003c	tasmāt pūrvaṃ hy ādikāle pravṛttaṃ; gavāṃ dāne śṛṇu rājan vidhiṃ me<BR>
13,075.004a	purā goṣūpanītāsu goṣu saṃdigdhadarśinā<BR>
13,075.004c	māndhātrā prakṛtaṃ praśnaṃ bṛhaspatir abhāṣata<BR>
13,075.005a	dvijātim abhisatkṛtya śvaḥ kālam abhivedya ca<BR>
13,075.005c	pradānārthe niyuñjīta rohiṇīṃ niyatavrataḥ<BR>
13,075.006a	āhvānaṃ ca prayuñjīta samaṅge bahuleti ca<BR>
13,075.006c	praviśya ca gavāṃ madhyam imāṃ śrutim udāharet<BR>
13,075.007a	gaur me mātā govṛṣabhaḥ pitā me; divaṃ śarma jagatī me pratiṣṭhā<BR>
13,075.007c	prapadyaivaṃ śarvarīm uṣya goṣu; munir vāṇīm utsṛjed gopradāne<BR>
13,075.008a	sa tām ekāṃ niśāṃ gobhiḥ samasakhyaḥ samavrataḥ<BR>
13,075.008c	aikātmyagamanāt sadyaḥ kalmaṣād vipramucyate<BR>
13,075.009a	utsṛṣṭavṛṣavatsā hi pradeyā sūryadarśane<BR>
13,075.009c	trividhaṃ pratipattavyam arthavādāśiṣaḥ stavāḥ<BR>
13,075.010a	ūrjasvinya ūrjamedhāś ca yajño; garbho 'mṛtasya jagataś ca pratiṣṭhā<BR>
13,075.010c	kṣitau rādhaḥprabhavaḥ śaśvad eva; prājāpatyāḥ sarvam ity arthavādaḥ<BR>
13,075.011a	gāvo mamainaḥ praṇudantu sauryās; tathā saumyāḥ svargayānāya santu<BR>
13,075.011c	āmnātā me dadatīr āśrayaṃ tu; tathānuktāḥ santu sarvāśiṣo me<BR>
13,075.012a	śeṣotsarge karmabhir dehamokṣe; sarasvatyaḥ śreyasi saṃpravṛttāḥ<BR>
13,075.012c	yūyaṃ nityaṃ puṇyakarmopavāhyā; diśadhvaṃ me gatim iṣṭāṃ prapannāḥ<BR>
13,075.013a	yā vai yūyaṃ so 'ham adyaikabhāvo; yuṣmān dattvā cāham ātmapradātā<BR>
13,075.013c	manaścyutā manaevopapannāḥ; saṃdhukṣadhvaṃ saumyarūpograrūpāḥ<BR>
13,075.014a	evaṃ tasyāgre pūrvam ardhaṃ vadeta; gavāṃ dātā vidhivat pūrvadṛṣṭam<BR>
13,075.014c	pratibrūyāc cheṣam ardhaṃ dvijātiḥ; pratigṛhṇan vai gopradāne vidhijñaḥ<BR>
13,075.015a	gāṃ dadānīti vaktavyam arghyavastravasupradaḥ<BR>
13,075.015c	ūdhasyā bharitavyā ca vaiṣṇavīti ca codayet<BR>
13,075.016a	nāma saṃkīrtayet tasyā yathāsaṃkhyottaraṃ sa vai<BR>
13,075.016c	phalaṃ ṣaḍviṃśad aṣṭau ca sahasrāṇi ca viṃśatiḥ<BR>
13,075.017a	evam etān guṇān vṛddhān gavādīnāṃ yathākramam<BR>
13,075.017c	gopradātā samāpnoti samastān aṣṭame krame<BR>
13,075.018a	godaḥ śīlī nirbhayaś cārghadātā; na syād duḥkhī vasudātā ca kāmī<BR>
13,075.018c	ūdhasyoḍhā bhārata yaś ca vidvān; vyākhyātās te vaiṣṇavāś candralokāḥ<BR>
13,075.019a	gā vai dattvā govratī syāt trirātraṃ; niśāṃ caikāṃ saṃvaseteha tābhiḥ<BR>
13,075.019c	kāmyāṣṭamyāṃ vartitavyaṃ trirātraṃ; rasair vā goḥ śakṛtā prasnavair vā<BR>
13,075.020a	vedavratī syād vṛṣabhapradātā; vedāvāptir goyugasya pradāne<BR>
13,075.020c	tathā gavāṃ vidhim āsādya yajvā; lokān agryān vindate nāvidhijñaḥ<BR>
13,075.021a	kāmān sarvān pārthivān ekasaṃsthān; yo vai dadyāt kāmadughāṃ ca dhenum<BR>
13,075.021c	samyak tāḥ syur havyakavyaughavatyas; tāsām ukṣṇāṃ jyāyasāṃ saṃpradānam<BR>
13,075.022a	na cāśiṣyāyāvratāyopakuryān; nāśraddadhānāya na vakrabuddhaye<BR>
13,075.022c	guhyo hy ayaṃ sarvalokasya dharmo; nemaṃ dharmaṃ yatra tatra prajalpet<BR>
13,075.023a	santi loke śraddadhānā manuṣyāḥ; santi kṣudrā rākṣasā mānuṣeṣu<BR>
13,075.023c	yeṣāṃ dānaṃ dīyamānaṃ hy aniṣṭaṃ; nāstikyaṃ cāpy āśrayante hy apuṇyāḥ<BR>
13,075.024a	bārhaspatyaṃ vākyam etan niśamya; ye rājāno gopradānāni kṛtvā<BR>
13,075.024c	lokān prāptāḥ puṇyaśīlāḥ suvṛttās; tān me rājan kīrtyamānān nibodha<BR>
13,075.025a	uśīnaro viṣvagaśvo nṛgaś ca; bhagīratho viśruto yauvanāśvaḥ<BR>
13,075.025c	māndhātā vai mucukundaś ca rājā; bhūridyumno naiṣadhaḥ somakaś ca<BR>
13,075.026a	purūravā bharataś cakravartī; yasyānvaye bhāratāḥ sarva eva<BR>
13,075.026c	tathā vīro dāśarathiś ca rāmo; ye cāpy anye viśrutāḥ kīrtimantaḥ<BR>
13,075.027a	tathā rājā pṛthukarmā dilīpo; divaṃ prāpto gopradāne vidhijñaḥ<BR>
13,075.027c	yajñair dānais tapasā rājadharmair; māndhātābhūd gopradānaiś ca yuktaḥ<BR>
13,075.028a	tasmāt pārtha tvam apīmāṃ mayoktāṃ; bārhaspatīṃ bhāratīṃ dhārayasva<BR>
13,075.028c	dvijāgryebhyaḥ saṃprayaccha pratīto; gāḥ puṇyā vai prāpya rājyaṃ kurūṇām<BR>
13,075.029	vaiśaṃpāyana uvāca<BR>
13,075.029a	tathā sarvaṃ kṛtavān dharmarājo; bhīṣmeṇokto vidhivad gopradāne<BR>
13,075.029c	sa māndhātur devadevopadiṣṭaṃ; samyag dharmaṃ dhārayām āsa rājā<BR>
13,075.030a	iti nṛpa satataṃ gavāṃ pradāne; yavaśakalān saha gomayaiḥ pibānaḥ<BR>
13,075.030c	kṣititalaśayanaḥ śikhī yatātmā; vṛṣa iva rājavṛṣas tadā babhūva<BR>
13,075.031a	sa nṛpatir abhavat sadaiva tābhyaḥ; prayatamanā hy abhisaṃstuvaṃś ca gā vai<BR>
13,075.031c	nṛpadhuri ca na gām ayuṅkta bhūyas; turagavarair agamac ca yatra tatra<BR>
13,076.001	vaiśaṃpāyana uvāca<BR>
13,076.001a	tato yudhiṣṭhiro rājā bhūyaḥ śāṃtanavaṃ nṛpa<BR>
13,076.001c	godāne vistaraṃ dhīmān papraccha vinayānvitaḥ<BR>
13,076.002	yudhiṣṭhira uvāca<BR>
13,076.002a	gopradāne guṇān samyak punaḥ prabrūhi bhārata<BR>
13,076.002c	na hi tṛpyāmy ahaṃ vīra śṛṇvāno 'mṛtam īdṛśam<BR>
13,076.003a	ity ukto dharmarājena tadā śāṃtanavo nṛpa<BR>
13,076.003c	samyag āha guṇāṃs tasmai gopradānasya kevalān<BR>
13,076.004	bhīṣma uvāca<BR>
13,076.004a	vatsalāṃ guṇasaṃpannāṃ taruṇīṃ vastrasaṃvṛtām<BR>
13,076.004c	dattvedṛśīṃ gāṃ viprāya sarvapāpaiḥ pramucyate<BR>
13,076.005a	asuryā nāma te lokā gāṃ dattvā tatra gacchati<BR>
13,076.005c	pītodakāṃ jagdhatṛṇāṃ naṣṭadugdhāṃ nirindriyām<BR>
13,076.006a	jarogrām upayuktārthāṃ jīrṇāṃ kūpam ivājalam<BR>
13,076.006c	dattvā tamaḥ praviśati dvijaṃ kleśena yojayet<BR>
13,076.007a	duṣṭā ruṣṭā vyādhitā durbalā vā; na dātavyā yāś ca mūlyair adattaiḥ<BR>
13,076.007c	kleśair vipraṃ yo 'phalaiḥ saṃyunakti; tasyāvīryāś cāphalāś caiva lokāḥ<BR>
13,076.008a	balānvitāḥ śīlavayopapannāḥ; sarvāḥ praśaṃsanti sugandhavatyaḥ<BR>
13,076.008c	yathā hi gaṅgā saritāṃ variṣṭhā; tathārjunīnāṃ kapilā variṣṭhā<BR>
13,076.009	yudhiṣṭhira uvāca<BR>
13,076.009a	kasmāt samāne bahulāpradāne; sadbhiḥ praśastaṃ kapilāpradānam<BR>
13,076.009c	viśeṣam icchāmi mahānubhāva; śrotuṃ samartho hi bhavān pravaktum<BR>
13,076.010	bhīṣma uvāca<BR>
13,076.010a	vṛddhānāṃ bruvatāṃ tāta śrutaṃ me yat prabhāṣase<BR>
13,076.010c	vakṣyāmi tad aśeṣeṇa rohiṇyo nirmitā yathā<BR>
13,076.011a	prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā<BR>
13,076.011c	asṛjad vṛttim evāgre prajānāṃ hitakāmyayā<BR>
13,076.012a	yathā hy amṛtam āśritya vartayanti divaukasaḥ<BR>
13,076.012c	tathā vṛttiṃ samāśritya vartayanti prajā vibho<BR>
13,076.013a	acarebhyaś ca bhūtebhyaś carāḥ śreṣṭhās tato narāḥ<BR>
13,076.013c	brāhmaṇāś ca tataḥ śreṣṭhās teṣu yajñāḥ pratiṣṭhitāḥ<BR>
13,076.014a	yajñair āpyāyate somaḥ sa ca goṣu pratiṣṭhitaḥ<BR>
13,076.014c	sarve devāḥ pramodante pūrvavṛttās tataḥ prajāḥ<BR>
13,076.014d*0371_01	tataḥ prajāsu sṛṣṭāsu dakṣādyaiḥ kṣudhitāḥ prajāḥ<BR>
13,076.014d*0371_02	prajāpatim upādhāvan viniścitya caturmukham<BR>
13,076.015a	etāny eva tu bhūtāni prākrośan vṛttikāṅkṣayā<BR>
13,076.015c	vṛttidaṃ cānvapadyanta tṛṣitāḥ pitṛmātṛvat<BR>
13,076.016a	itīdaṃ manasā gatvā prajāsargārtham ātmanaḥ<BR>
13,076.016c	prajāpatir balādhānam amṛtaṃ prāpibat tadā<BR>
13,076.017a	sa gatas tasya tṛptiṃ tu gandhaṃ surabhim udgiran<BR>
13,076.017b*0372_01	mukhajā sāsṛjad dhātuḥ surabhiṃ lokamātaram<BR>
13,076.017c	dadarśodgārasaṃvṛttāṃ surabhiṃ mukhajāṃ sutām<BR>
13,076.018a	sāsṛjat saurabheyīs tu surabhir lokamātaraḥ<BR>
13,076.018c	suvarṇavarṇāḥ kapilāḥ prajānāṃ vṛttidhenavaḥ<BR>
13,076.019a	tāsām amṛtavarṇānāṃ kṣarantīnāṃ samantataḥ<BR>
13,076.019c	babhūvāmṛtajaḥ phenaḥ sravantīnām ivormijaḥ<BR>
13,076.020a	sa vatsamukhavibhraṣṭo bhavasya bhuvi tiṣṭhataḥ<BR>
13,076.020c	śirasy avāpa tat kruddhaḥ sa tadodaikṣata prabhuḥ<BR>
13,076.020e	lalāṭaprabhavenākṣṇā rohiṇīḥ pradahann iva<BR>
13,076.021a	tat tejas tu tato raudraṃ kapilā gā viśāṃ pate<BR>
13,076.021c	nānāvarṇatvam anayan meghān iva divākaraḥ<BR>
13,076.022a	yās tu tasmād apakramya somam evābhisaṃśritāḥ<BR>
13,076.022c	yathotpannāḥ svavarṇasthās tā nītā nānyavarṇatām<BR>
13,076.023a	atha kruddhaṃ mahādevaṃ prajāpatir abhāṣata<BR>
13,076.023c	amṛtenāvasiktas tvaṃ nocchiṣṭaṃ vidyate gavām<BR>
13,076.024a	yathā hy amṛtam ādāya somo viṣyandate punaḥ<BR>
13,076.024c	tathā kṣīraṃ kṣaranty etā rohiṇyo 'mṛtasaṃbhavāḥ<BR>
13,076.025a	na duṣyaty anilo nāgnir na suvarṇaṃ na codadhiḥ<BR>
13,076.025c	nāmṛtenāmṛtaṃ pītaṃ vatsapītā na vatsalā<BR>
13,076.026a	imāṃl lokān bhariṣyanti haviṣā prasnavena ca<BR>
13,076.026c	āsām aiśvaryam aśnīhi sarvāmṛtamayaṃ śubham<BR>
13,076.027a	vṛṣabhaṃ ca dadau tasmai saha tābhiḥ prajāpatiḥ<BR>
13,076.027c	prasādayām āsa manas tena rudrasya bhārata<BR>
13,076.028a	prītaś cāpi mahādevaś cakāra vṛṣabhaṃ tadā<BR>
13,076.028c	dhvajaṃ ca vāhanaṃ caiva tasmāt sa vṛṣabhadhvajaḥ<BR>
13,076.029a	tato devair mahādevas tadā paśupatiḥ kṛtaḥ<BR>
13,076.029c	īśvaraḥ sa gavāṃ madhye vṛṣāṅka iti cocyate<BR>
13,076.030a	evam avyagravarṇānāṃ kapilānāṃ mahaujasām<BR>
13,076.030c	pradāne prathamaḥ kalpaḥ sarvāsām eva kīrtitaḥ<BR>
13,076.031a	lokajyeṣṭhā lokavṛttipravṛttā; rudropetāḥ somaviṣyandabhūtāḥ<BR>
13,076.031c	saumyāḥ puṇyāḥ kāmadāḥ prāṇadāś ca; gā vai dattvā sarvakāmapradaḥ syāt<BR>
13,076.032a	imaṃ gavāṃ prabhavavidhānam uttamaṃ; paṭhan sadā śucir atimaṅgalapriyaḥ<BR>
13,076.032c	vimucyate kalikaluṣeṇa mānavaḥ; priyaṃ sutān paśudhanam āpnuyāt tathā<BR>
13,076.033a	havyaṃ kavyaṃ tarpaṇaṃ śāntikarma; yānaṃ vāso vṛddhabālasya puṣṭim<BR>
13,076.033c	etān sarvān gopradāne guṇān vai; dātā rājann āpnuyād vai sadaiva<BR>
13,076.034	vaiśaṃpāyana uvāca<BR>
13,076.034a	pitāmahasyātha niśamya vākyaṃ; rājā saha bhrātṛbhir ājamīḍhaḥ<BR>
13,076.034c	sauvarṇakāṃsyopaduhās tato gāḥ; pārtho dadau brāhmaṇasattamebhyaḥ<BR>
13,076.035a	tathaiva tebhyo 'bhidadau dvijebhyo; gavāṃ sahasrāṇi śatāni caiva<BR>
13,076.035c	yajñān samuddiśya ca dakṣiṇārthe; lokān vijetuṃ paramāṃ ca kīrtim<BR>
13,077.001	bhīṣma uvāca<BR>
13,077.001a	etasminn eva kāle tu vasiṣṭham ṛṣisattamam<BR>
13,077.001b*0373_01	atrāpy udāharantīmam itihāsaṃ purātanam<BR>
13,077.001b*0373_02	vasiṣṭhasya ca saṃvādaṃ saudāsasya mahātmanaḥ<BR>
13,077.001c	ikṣvākuvaṃśajo rājā saudāso dadatāṃ varaḥ<BR>
13,077.002a	sarvalokacaraṃ siddhaṃ brahmakośaṃ sanātanam<BR>
13,077.002c	purohitam idaṃ praṣṭum abhivādyopacakrame<BR>
13,077.003	saudāsa uvāca<BR>
13,077.003a	trailokye bhagavan kiṃ svit pavitraṃ kathyate 'nagha<BR>
13,077.003b*0374_01	lokatraye muniśreṣṭha bhagavaṃl lokabhāvana<BR>
13,077.003c	yat kīrtayan sadā martyaḥ prāpnuyāt puṇyam uttamam<BR>
13,077.004	bhīṣma uvāca<BR>
13,077.004a	tasmai provāca vacanaṃ praṇatāya hitaṃ tadā<BR>
13,077.004c	gavām upaniṣad vidvān namaskṛtya gavāṃ śuciḥ<BR>
13,077.005a	gāvaḥ surabhigandhinyas tathā guggulugandhikāḥ<BR>
13,077.005c	gāvaḥ pratiṣṭhā bhūtānāṃ gāvaḥ svastyayanaṃ mahat<BR>
13,077.006a	gāvo bhūtaṃ bhaviṣyac ca gāvaḥ puṣṭiḥ sanātanī<BR>
13,077.006c	gāvo lakṣmyās tathā mūlaṃ goṣu dattaṃ na naśyati<BR>
13,077.006e	annaṃ hi satataṃ gāvo devānāṃ paramaṃ haviḥ<BR>
13,077.007a	svāhākāravaṣaṭkārau goṣu nityaṃ pratiṣṭhitau<BR>
13,077.007c	gāvo yajñasya hi phalaṃ goṣu yajñāḥ pratiṣṭhitāḥ<BR>
13,077.007d*0375_01	gāvo bhaviṣyaṃ bhūtaṃ ca goṣu yajñāḥ pratiṣṭhitāḥ<BR>
13,077.008a	sāyaṃ prātaś ca satataṃ homakāle mahāmate<BR>
13,077.008c	gāvo dadati vai homyam ṛṣibhyaḥ puruṣarṣabha<BR>
13,077.009a	kāni cid yāni durgāṇi duṣkṛtāni kṛtāni ca<BR>
13,077.009c	taranti caiva pāpmānaṃ dhenuṃ ye dadati prabho<BR>
13,077.010a	ekāṃ ca daśagur dadyād daśa dadyāc ca gośatī<BR>
13,077.010c	śataṃ sahasragur dadyāt sarve tulyaphalā hi te<BR>
13,077.011a	anāhitāgniḥ śatagur ayajvā ca sahasraguḥ<BR>
13,077.011c	samṛddho yaś ca kīnāśo nārghyam arhanti te trayaḥ<BR>
13,077.012a	kapilāṃ ye prayacchanti savatsāṃ kāṃsyadohanām<BR>
13,077.012c	suvratāṃ vastrasaṃvītām ubhau lokau jayanti te<BR>
13,077.013a	yuvānam indriyopetaṃ śatena saha yūthapam<BR>
13,077.013c	gavendraṃ brāhmaṇendrāya bhūriśṛṅgam alaṃkṛtam<BR>
13,077.014a	vṛṣabhaṃ ye prayacchanti śrotriyāya paraṃtapa<BR>
13,077.014c	aiśvaryaṃ te 'bhijāyante jāyamānāḥ punaḥ punaḥ<BR>
13,077.015a	nākīrtayitvā gāḥ supyān nāsmṛtya punar utpatet<BR>
13,077.015c	sāyaṃ prātar namasyec ca gās tataḥ puṣṭim āpnuyāt<BR>
13,077.016a	gavāṃ mūtrapurīṣasya nodvijeta kadā cana<BR>
13,077.016c	na cāsāṃ māṃsam aśnīyād gavāṃ vyuṣṭiṃ tathāśnute<BR>
13,077.017a	gāś ca saṃkīrtayen nityaṃ nāvamanyeta gās tathā<BR>
13,077.017c	aniṣṭaṃ svapnam ālakṣya gāṃ naraḥ saṃprakīrtayet<BR>
13,077.018a	gomayena sadā snāyād gokarīṣe ca saṃviśet<BR>
13,077.018c	śleṣmamūtrapurīṣāṇi pratighātaṃ ca varjayet<BR>
13,077.019a	sārdracarmaṇi bhuñjīta nirīkṣan vāruṇīṃ diśam<BR>
13,077.019c	vāgyataḥ sarpiṣā bhūmau gavāṃ vyuṣṭiṃ tathāśnute<BR>
13,077.020a	ghṛtena juhuyād agniṃ ghṛtena svasti vācayet<BR>
13,077.020c	ghṛtaṃ dadyād ghṛtaṃ prāśed gavāṃ vyuṣṭiṃ tathāśnute<BR>
13,077.021a	gomatyā vidyayā dhenuṃ tilānām abhimantrya yaḥ<BR>
13,077.021c	rasaratnamayīṃ dadyān na sa śocet kṛtākṛte<BR>
13,077.022a	gāvo mām upatiṣṭhantu hemaśṛṅgāḥ payomucaḥ<BR>
13,077.022c	surabhyaḥ saurabheyāś ca saritaḥ sāgaraṃ yathā<BR>
13,077.023a	gāvaḥ paśyantu māṃ nityaṃ gāvaḥ paśyāmy ahaṃ tadā<BR>
13,077.023c	gāvo 'smākaṃ vayaṃ tāsāṃ yato gāvas tato vayam<BR>
13,077.024a	evaṃ rātrau divā caiva sameṣu viṣameṣu ca<BR>
13,077.024c	mahābhayeṣu ca naraḥ kīrtayan mucyate bhayāt<BR>
13,078.001	vasiṣṭha uvāca<BR>
13,078.001a	śataṃ varṣasahasrāṇāṃ tapas taptaṃ suduścaram<BR>
13,078.001c	gobhiḥ pūrvavisṛṣṭābhir gacchema śreṣṭhatām iti<BR>
13,078.002a	loke 'smin dakṣiṇānāṃ ca sarvāsāṃ vayam uttamāḥ<BR>
13,078.002c	bhavema na ca lipyema doṣeṇeti paraṃtapa<BR>
13,078.003a	sa eva cetasā tena hato lipyeta sarvadā<BR>
13,078.003c	śakṛtā ca pavitrārthaṃ kurvīran devamānuṣāḥ<BR>
13,078.004a	tathā sarvāṇi bhūtāni sthāvarāṇi carāṇi ca<BR>
13,078.004c	pradātāraś ca golokān gaccheyur iti mānada<BR>
13,078.005a	tābhyo varaṃ dadau brahmā tapaso 'nte svayaṃ prabhuḥ<BR>
13,078.005c	evaṃ bhavatv iti vibhur lokāṃs tārayateti ca<BR>
13,078.006a	uttasthuḥ siddhikāmās tā bhūtabhavyasya mātaraḥ<BR>
13,078.006b*0376_01	prātar namasyās tā gāvas tataḥ puṣṭim avāpnuyāt<BR>
13,078.006c	tapaso 'nte mahārāja gāvo lokaparāyaṇāḥ<BR>
13,078.007a	tasmād gāvo mahābhāgāḥ pavitraṃ param ucyate<BR>
13,078.007c	tathaiva sarvabhūtānāṃ gāvas tiṣṭhanti mūrdhani<BR>
13,078.008a	samānavatsāṃ kapilāṃ dhenuṃ dattvā payasvinīm<BR>
13,078.008c	suvratāṃ vastrasaṃvītāṃ brahmaloke mahīyate<BR>
13,078.009a	rohiṇīṃ tulyavatsāṃ tu dhenuṃ dattvā payasvinīm<BR>
13,078.009c	suvratāṃ vastrasaṃvītāṃ sūryaloke mahīyate<BR>
13,078.010a	samānavatsāṃ śabalāṃ dhenuṃ dattvā payasvinīm<BR>
13,078.010c	suvratāṃ vastrasaṃvītāṃ somaloke mahīyate<BR>
13,078.011a	samānavatsāṃ śvetāṃ tu dhenuṃ dattvā payasvinīm<BR>
13,078.011c	suvratāṃ vastrasaṃvītām indraloke mahīyate<BR>
13,078.012a	samānavatsāṃ kṛṣṇāṃ tu dhenuṃ dattvā payasvinīm<BR>
13,078.012c	suvratāṃ vastrasaṃvītām agniloke mahīyate<BR>
13,078.013a	samānavatsāṃ dhūmrāṃ tu dhenuṃ dattvā payasvinīm<BR>
13,078.013c	suvratāṃ vastrasaṃvītāṃ yāmyaloke mahīyate<BR>
13,078.014a	apāṃ phenasavarṇāṃ tu savatsāṃ kāṃsyadohanām<BR>
13,078.014c	pradāya vastrasaṃvītāṃ vāruṇaṃ lokam aśnute<BR>
13,078.015a	vātareṇusavarṇāṃ tu savatsāṃ kāṃsyadohanām<BR>
13,078.015c	pradāya vastrasaṃvītāṃ vāyuloke mahīyate<BR>
13,078.016a	hiraṇyavarṇāṃ piṅgākṣīṃ savatsāṃ kāṃsyadohanām<BR>
13,078.016c	pradāya vastrasaṃvītāṃ kauberaṃ lokam aśnute<BR>
13,078.017a	palāladhūmravarṇāṃ tu savatsāṃ kāṃsyadohanām<BR>
13,078.017c	pradāya vastrasaṃvītāṃ pitṛloke mahīyate<BR>
13,078.018a	savatsāṃ pīvarīṃ dattvā śitikaṇṭhām alaṃkṛtām<BR>
13,078.018c	vaiśvadevam asaṃbādhaṃ sthānaṃ śreṣṭhaṃ prapadyate<BR>
13,078.019a	samānavatsāṃ gaurīṃ tu dhenuṃ dattvā payasvinīm<BR>
13,078.019c	suvratāṃ vastrasaṃvītāṃ vasūnāṃ lokam aśnute<BR>
13,078.020a	pāṇḍukambalavarṇāṃ tu savatsāṃ kāṃsyadohanām<BR>
13,078.020c	pradāya vastrasaṃvītāṃ sādhyānāṃ lokam aśnute<BR>
13,078.021a	vairāṭapṛṣṭham ukṣāṇaṃ sarvaratnair alaṃkṛtam<BR>
13,078.021c	pradāya marutāṃ lokān ajarān pratipadyate<BR>
13,078.022a	vatsopapannāṃ nīlāṅgāṃ sarvaratnasamanvitām<BR>
13,078.022c	gandharvāpsarasāṃ lokān dattvā prāpnoti mānavaḥ<BR>
13,078.023a	śitikaṇṭham anaḍvāhaṃ sarvaratnair alaṃkṛtam<BR>
13,078.023c	dattvā prajāpater lokān viśokaḥ pratipadyate<BR>
13,078.024a	gopradānarato yāti bhittvā jaladasaṃcayān<BR>
13,078.024c	vimānenārkavarṇena divi rājan virājatā<BR>
13,078.025a	taṃ cāruveṣāḥ suśroṇyaḥ sahasraṃ varayoṣitaḥ<BR>
13,078.025c	ramayanti naraśreṣṭha gopradānarataṃ naram<BR>
13,078.026a	vīṇānāṃ vallakīnāṃ ca nūpurāṇāṃ ca śiñjitaiḥ<BR>
13,078.026c	hāsaiś ca hariṇākṣīṇāṃ prasuptaḥ pratibodhyate<BR>
13,078.027a	yāvanti lomāni bhavanti dhenvās; tāvanti varṣāṇi mahīyate saḥ<BR>
13,078.027c	svargāc cyutaś cāpi tato nṛloke; kule samutpatsyati gomināṃ saḥ<BR>
13,079.001	vasiṣṭha uvāca<BR>
13,079.001a	ghṛtakṣīrapradā gāvo ghṛtayonyo ghṛtodbhavāḥ<BR>
13,079.001c	ghṛtanadyo ghṛtāvartās tā me santu sadā gṛhe<BR>
13,079.002a	ghṛtaṃ me hṛdaye nityaṃ ghṛtaṃ nābhyāṃ pratiṣṭhitam<BR>
13,079.002c	ghṛtaṃ sarveṣu gātreṣu ghṛtaṃ me manasi sthitam<BR>
13,079.003a	gāvo mamāgrato nityaṃ gāvaḥ pṛṣṭhata eva ca<BR>
13,079.003c	gāvo me sarvataś caiva gavāṃ madhye vasāmy aham<BR>
13,079.004a	ity ācamya japet sāyaṃ prātaś ca puruṣaḥ sadā<BR>
13,079.004c	yad ahnā kurute pāpaṃ tasmāt sa parimucyate<BR>
13,079.005a	prāsādā yatra sauvarṇā vasor dhārā ca yatra sā<BR>
13,079.005c	gandharvāpsaraso yatra tatra yānti sahasradāḥ<BR>
13,079.006a	navanītapaṅkāḥ kṣīrodā dadhiśaivalasaṃkulāḥ<BR>
13,079.006c	vahanti yatra nadyo vai tatra yānti sahasradāḥ<BR>
13,079.007a	gavāṃ śatasahasraṃ tu yaḥ prayacched yathāvidhi<BR>
13,079.007c	parām ṛddhim avāpyātha sa goloke mahīyate<BR>
13,079.008a	daśa cobhayataḥ pretya mātāpitroḥ pitāmahān<BR>
13,079.008c	dadhāti sukṛtāṃl lokān punāti ca kulaṃ naraḥ<BR>
13,079.009a	dhenvāḥ pramāṇena samapramāṇāṃ; dhenuṃ tilānām api ca pradāya<BR>
13,079.009c	pānīyadātā ca yamasya loke; na yātanāṃ kāṃ cid upaiti tatra<BR>
13,079.009d*0377_01	lokān anantān samavāpya dhīraḥ<BR>
13,079.009d*0377_02	pramodate sukṛtī svargaloke<BR>
13,079.010a	pavitram agryaṃ jagataḥ pratiṣṭhā; divaukasāṃ mātaro 'thāprameyāḥ<BR>
13,079.010c	anvālabhed dakṣiṇato vrajec ca; dadyāc ca pātre prasamīkṣya kālam<BR>
13,079.011a	dhenuṃ savatsāṃ kapilāṃ bhūriśṛṅgāṃ; kāṃsyopadohāṃ vasanottarīyām<BR>
13,079.011c	pradāya tāṃ gāhati durvigāhyāṃ; yāmyāṃ sabhāṃ vītabhayo manuṣyaḥ<BR>
13,079.012a	surūpā bahurūpāś ca viśvarūpāś ca mātaraḥ<BR>
13,079.012c	gāvo mām upatiṣṭhantām iti nityaṃ prakīrtayet<BR>
13,079.013a	nātaḥ puṇyataraṃ dānaṃ nātaḥ puṇyataraṃ phalam<BR>
13,079.013c	nāto viśiṣṭaṃ lokeṣu bhūtaṃ bhavitum arhati<BR>
13,079.014a	tvacā lomnātha śṛṅgaiś ca vālaiḥ kṣīreṇa medasā<BR>
13,079.014c	yajñaṃ vahanti saṃbhūya kim asty abhyadhikaṃ tataḥ<BR>
13,079.015a	yayā sarvam idaṃ vyāptaṃ jagat sthāvarajaṅgamam<BR>
13,079.015c	tāṃ dhenuṃ śirasā vande bhūtabhavyasya mātaram<BR>
13,079.016a	guṇavacanasamuccayaikadeśo; nṛvara mayaiṣa gavāṃ prakīrtitas te<BR>
13,079.016c	na hi param iha dānam asti gobhyo; bhavanti na cāpi parāyaṇaṃ tathānyat<BR>
13,079.017	bhīṣma uvāca<BR>
13,079.017a	param idam iti bhūmipo vicintya; pravaram ṛṣer vacanaṃ tato mahātmā<BR>
13,079.017c	vyasṛjata niyatātmavān dvijebhyaḥ; subahu ca godhanam āptavāṃś ca lokān<BR>
13,080.001	yudhiṣṭhira uvāca<BR>
13,080.001a	pavitrāṇāṃ pavitraṃ yac chreṣṭhaṃ loke ca yad bhavet<BR>
13,080.001c	pāvanaṃ paramaṃ caiva tan me brūhi pitāmaha<BR>
13,080.002	bhīṣma uvāca<BR>
13,080.002a	gāvo mahārthāḥ puṇyāś ca tārayanti ca mānavān<BR>
13,080.002c	dhārayanti prajāś cemāḥ payasā haviṣā tathā<BR>
13,080.003a	na hi puṇyatamaṃ kiṃ cid gobhyo bharatasattama<BR>
13,080.003c	etāḥ pavitrāḥ puṇyāś ca triṣu lokeṣv anuttamāḥ<BR>
13,080.004a	devānām upariṣṭāc ca gāvaḥ prativasanti vai<BR>
13,080.004c	dattvā caitā narapate yānti svargaṃ manīṣiṇaḥ<BR>
13,080.005a	māndhātā yauvanāśvaś ca yayātir nahuṣas tathā<BR>
13,080.005c	gāvo dadantaḥ satataṃ sahasraśatasaṃmitāḥ<BR>
13,080.005e	gatāḥ paramakaṃ sthānaṃ devair api sudurlabham<BR>
13,080.006a	api cātra purāvṛttaṃ kathayiṣyāmi te 'nagha<BR>
13,080.006b*0378_01	saurabhyaḥ puṇyakarmāṇaḥ pāvakāḥ śubhadarśanāḥ<BR>
13,080.006b*0378_02	yadarthaṃ gośatāś caiva saurabhyaḥ surasattama<BR>
13,080.006b*0378_03	tac ca me śṛṇu kārtsnyena vadato hy arisūdana<BR>
13,080.006b*0378_04	purā devayuge tāta daityendreṣu mahātmasu<BR>
13,080.007a	ṛṣīṇām uttamaṃ dhīmān kṛṣṇadvaipāyanaṃ śukaḥ<BR>
13,080.007c	abhivādyāhnikaṃ kṛtvā śuciḥ prayatamānasaḥ<BR>
13,080.007e	pitaraṃ paripapraccha dṛṣṭalokaparāvaram<BR>
13,080.008a	ko yajñaḥ sarvayajñānāṃ variṣṭha upalakṣyate<BR>
13,080.008c	kiṃ ca kṛtvā paraṃ svargaṃ prāpnuvanti manīṣiṇaḥ<BR>
13,080.009a	kena devāḥ pavitreṇa svargam aśnanti vā vibho<BR>
13,080.009c	kiṃ ca yajñasya yajñatvaṃ kva ca yajñaḥ pratiṣṭhitaḥ<BR>
13,080.010a	dānānām uttamaṃ kiṃ ca kiṃ ca satram ataḥ param<BR>
13,080.010c	pavitrāṇāṃ pavitraṃ ca yat tad brūhi mamānagha<BR>
13,080.011a	etac chrutvā tu vacanaṃ vyāsaḥ paramadharmavit<BR>
13,080.011c	putrāyākathayat sarvaṃ tattvena bharatarṣabha<BR>
13,080.012	vyāsa uvāca<BR>
13,080.012a	gāvaḥ pratiṣṭhā bhūtānāṃ tathā gāvaḥ parāyaṇam<BR>
13,080.012c	gāvaḥ puṇyāḥ pavitrāś ca pāvanaṃ dharma eva ca<BR>
13,080.013a	pūrvam āsannaśṛṅgā vai gāva ity anuśuśrumaḥ<BR>
13,080.013b*0379_01	tāḥ kila śṛṅgam ākāṅkṣan varṣātapanivāraṇam<BR>
13,080.013b*0379_02	mānuṣīṃ ca tvacaṃ gurvīṃ śītavātātapāsahām<BR>
13,080.013b*0379_03	vastrāvaraṇagocarmam avirodhaḥ parasparam<BR>
13,080.013b*0379_04	tato brahmā dadau tāsāṃ manasā dhāritāṃ parām<BR>
13,080.013c	śṛṅgārthe samupāsanta tāḥ kila prabhum avyayam<BR>
13,080.014a	tato brahmā tu gāḥ prāyam upaviṣṭāḥ samīkṣya ha<BR>
13,080.014c	īpsitaṃ pradadau tābhyo gobhyaḥ pratyekaśaḥ prabhuḥ<BR>
13,080.014d*0380_01	āhūya manujaṃ prāha goṣu svāṃ tanum ādadhaḥ<BR>
13,080.014d*0380_02	ācchādanaṃ cāvaraṇaṃ yūyaṃ gṛhṇīta mānavāḥ<BR>
13,080.014d*0380_03	śītavātātapaṃ yena dhārayanti prajārthinaḥ<BR>
13,080.014d*0380_04	sukumāratvacaṃ yūyaṃ vastrair ācchādayiṣyatha<BR>
13,080.014d*0380_05	evam astv iti tāḥ prādāt tvacaṃ svāṃ carma eva ca<BR>
13,080.015a	tāsāṃ śṛṅgāṇy ajāyanta yasyā yādṛṅ manogatam<BR>
13,080.015c	nānāvarṇāḥ śṛṅgavantyas tā vyarocanta putraka<BR>
13,080.016a	brahmaṇā varadattās tā havyakavyapradāḥ śubhāḥ<BR>
13,080.016c	puṇyāḥ pavitrāḥ subhagā divyasaṃsthānalakṣaṇāḥ<BR>
13,080.016e	gāvas tejo mahad divyaṃ gavāṃ dānaṃ praśasyate<BR>
13,080.017a	ye caitāḥ saṃprayacchanti sādhavo vītamatsarāḥ<BR>
13,080.017c	te vai sukṛtinaḥ proktāḥ sarvadānapradāś ca te<BR>
13,080.017e	gavāṃ lokaṃ tathā puṇyam āpnuvanti ca te 'nagha<BR>
13,080.018a	yatra vṛkṣā madhuphalā divyapuṣpaphalopagāḥ<BR>
13,080.018c	puṣpāṇi ca sugandhīni divyāni dvijasattama<BR>
13,080.018d*0381_01	phalāni ca rasāḍhyāni mṛdūni rucirāṇi ca<BR>
13,080.019a	sarvā maṇimayī bhūmiḥ sūkṣmakāñcanavālukā<BR>
13,080.019c	sarvatra sukhasaṃsparśā niṣpaṅkā nīrajā śubhā<BR>
13,080.020a	raktotpalavanaiś caiva maṇidaṇḍair hiraṇmayaiḥ<BR>
13,080.020c	taruṇādityasaṃkāśair bhānti tatra jalāśayāḥ<BR>
13,080.021a	mahārhamaṇipatraiś ca kāñcanaprabhakesaraiḥ<BR>
13,080.021c	nīlotpalavimiśraiś ca sarobhir bahupaṅkajaiḥ<BR>
13,080.022a	karavīravanaiḥ phullaiḥ sahasrāvartasaṃvṛtaiḥ<BR>
13,080.022c	saṃtānakavanaiḥ phullair vṛkṣaiś ca samalaṃkṛtāḥ<BR>
13,080.023a	nirmalābhiś ca muktābhir maṇibhiś ca mahādhanaiḥ<BR>
13,080.023c	uddhūtapulinās tatra jātarūpaiś ca nimnagāḥ<BR>
13,080.024a	sarvaratnamayaiś citrair avagāḍhā nagottamaiḥ<BR>
13,080.024c	jātarūpamayaiś cānyair hutāśanasamaprabhaiḥ<BR>
13,080.025a	sauvarṇagirayas tatra maṇiratnaśiloccayāḥ<BR>
13,080.025c	sarvaratnamayair bhānti śṛṅgaiś cārubhir ucchritaiḥ<BR>
13,080.026a	nityapuṣpaphalās tatra nagāḥ patrarathākulāḥ<BR>
13,080.026c	divyagandharasaiḥ puṣpaiḥ phalaiś ca bharatarṣabha<BR>
13,080.027a	ramante puṇyakarmāṇas tatra nityaṃ yudhiṣṭhira<BR>
13,080.027c	sarvakāmasamṛddhārthā niḥśokā gatamanyavaḥ<BR>
13,080.028a	vimāneṣu vicitreṣu ramaṇīyeṣu bhārata<BR>
13,080.028c	modante puṇyakarmāṇo viharanto yaśasvinaḥ<BR>
13,080.029a	upakrīḍanti tān rājañ śubhāś cāpsarasāṃ gaṇāḥ<BR>
13,080.029c	etāṃl lokān avāpnoti gāṃ dattvā vai yudhiṣṭhira<BR>
13,080.029d*0382_01	apsarobhiś ca sahito bhāti vai goprado naraḥ<BR>
13,080.030a	yāsām adhipatiḥ pūṣā māruto balavān balī<BR>
13,080.030c	aiśvarye varuṇo rājā tā māṃ pāntu yugaṃdharāḥ<BR>
13,080.031a	surūpā bahurūpāś ca viśvarūpāś ca mātaraḥ<BR>
13,080.031c	prājāpatyā iti brahmañ japen nityaṃ yatavrataḥ<BR>
13,080.032a	gās tu śuśrūṣate yaś ca samanveti ca sarvaśaḥ<BR>
13,080.032c	tasmai tuṣṭāḥ prayacchanti varān api sudurlabhān<BR>
13,080.033a	na druhyen manasā cāpi goṣu tā hi sukhapradāḥ<BR>
13,080.033c	arcayeta sadā caiva namaskāraiś ca pūjayet<BR>
13,080.033e	dāntaḥ prītamanā nityaṃ gavāṃ vyuṣṭiṃ tathāśnute<BR>
13,080.034a	yena devāḥ pavitreṇa bhuñjate lokam uttamam<BR>
13,080.034c	yat pavitraṃ pavitrāṇāṃ tad ghṛtaṃ śirasā vahet<BR>
13,080.035a	ghṛtena juhuyād agniṃ ghṛtena svasti vācayet<BR>
13,080.035c	ghṛtaṃ prāśed ghṛtaṃ dadyād gavāṃ vyuṣṭiṃ tathāśnute<BR>
13,080.036a	tryaham uṣṇaṃ piben mūtraṃ tryaham uṣṇaṃ pibet payaḥ<BR>
13,080.036c	gavām uṣṇaṃ payaḥ pītvā tryaham uṣṇaṃ ghṛtaṃ pibet<BR>
13,080.036e	tryaham uṣṇaṃ ghṛtaṃ pītvā vāyubhakṣo bhavet tryaham<BR>
13,080.037a	nirhṛtaiś ca yavair gobhir māsaṃ prasṛtayāvakaḥ<BR>
13,080.037c	brahmahatyāsamaṃ pāpaṃ sarvam etena śudhyati<BR>
13,080.038a	parābhavārthaṃ daityānāṃ devaiḥ śaucam idaṃ kṛtam<BR>
13,080.038c	devatvam api ca prāptāḥ saṃsiddhāś ca mahābalāḥ<BR>
13,080.039a	gāvaḥ pavitrāḥ puṇyāś ca pāvanaṃ paramaṃ mahat<BR>
13,080.039c	tāś ca dattvā dvijātibhyo naraḥ svargam upāśnute<BR>
13,080.040a	gavāṃ madhye śucir bhūtvā gomatīṃ manasā japet<BR>
13,080.040c	pūtābhir adbhir ācamya śucir bhavati nirmalaḥ<BR>
13,080.041a	agnimadhye gavāṃ madhye brāhmaṇānāṃ ca saṃsadi<BR>
13,080.041c	vidyāvedavratasnātā brāhmaṇāḥ puṇyakarmiṇaḥ<BR>
13,080.042a	adhyāpayerañ śiṣyān vai gomatīṃ yajñasaṃmitām<BR>
13,080.042c	trirātropoṣitaḥ śrutvā gomatīṃ labhate varam<BR>
13,080.043a	putrakāmaś ca labhate putraṃ dhanam athāpi ca<BR>
13,080.043c	patikāmā ca bhartāraṃ sarvakāmāṃś ca mānavaḥ<BR>
13,080.043e	gāvas tuṣṭāḥ prayacchanti sevitā vai na saṃśayaḥ<BR>
13,080.044a	evam etā mahābhāgā yajñiyāḥ sarvakāmadāḥ<BR>
13,080.044c	rohiṇya iti jānīhi naitābhyo vidyate param<BR>
13,080.045a	ity uktaḥ sa mahātejāḥ śukaḥ pitrā mahātmanā<BR>
13,080.045c	pūjayām āsa gā nityaṃ tasmāt tvam api pūjaya<BR>
13,080.045d@009_0000	yudhiṣṭhiraḥ<BR>
13,080.045d@009_0001	surāṇām asurāṇāṃ ca bhūtānāṃ ca pitāmaha<BR>
13,080.045d@009_0002	prabhuḥ sraṣṭā ca bhagavān munibhiḥ stūyate vibhuḥ<BR>
13,080.045d@009_0003	tasyopari kathaṃ hy eṣa golokaḥ sthānatāṃ gataḥ<BR>
13,080.045d@009_0004	saṃśayo me mahān eṣa tan me vyākhyātum arhasi<BR>
13,080.045d@009_0004	bhīṣmaḥ<BR>
13,080.045d@009_0005	manovāgbuddhayas tāvad ekasthāḥ kurusattama<BR>
13,080.045d@009_0006	tato me śṛṇu kārtsnyena gomahābhāgyam uttamam<BR>
13,080.045d@009_0007	puṇyaṃ yaśasyam āyuṣyaṃ tathā svastyayanaṃ mahat<BR>
13,080.045d@009_0008	kīrtir viharatāṃ loke gavāṃ yogeṣu bhaktimān<BR>
13,080.045d@009_0009	śrūyate hi purāṇeṣu maharṣīṇāṃ mahātmanām<BR>
13,080.045d@009_0010	saṃsthāne sarvalokānāṃ devānāṃ cāpi saṃbhave<BR>
13,080.045d@009_0011	devatārthe 'mṛtārthe ca yajñārthe caiva bhārata<BR>
13,080.045d@009_0012	surabhir nāma vikhyātā rohiṇī kāmarūpiṇī<BR>
13,080.045d@009_0013	saṃkalpya manasā pūrvaṃ rohiṇī hy amṛtānanā<BR>
13,080.045d@009_0014	ghoraṃ tapaḥ samāsthāya nirmitā viśvakarmaṇā<BR>
13,080.045d@009_0015	puruṣaṃ cāsṛjad bhūyas tejasā tapasā ca ha<BR>
13,080.045d@009_0016	dedīpyamānaṃ vapuṣā samiddham iva pāvakam<BR>
13,080.045d@009_0017	so 'paśyad divyarūpāṃ tāṃ surabhiṃ rohiṇīṃ tadā<BR>
13,080.045d@009_0018	dṛṣṭvaiva cātivimanāḥ so 'bhavat kāmamohitaḥ<BR>
13,080.045d@009_0019	taṃ kāmārtam atho jñātvā svayaṃbhūr lokabhāvanaḥ<BR>
13,080.045d@009_0020	mārto bhava tathā caiṣa bhagavān abhyabhāṣata<BR>
13,080.045d@009_0021	tataḥ sa bhagavāṃs tatra mārtāṇḍa iti viśrutaḥ<BR>
13,080.045d@009_0022	cakāra nāma taṃ dṛṣṭvā tasyārtībhāvam uttamam<BR>
13,080.045d@009_0023	so 'dadād bhagavāṃs tasmai mārtāṇḍāya mahātmane<BR>
13,080.045d@009_0024	surūpāṃ surabhiṃ kanyāṃ tapas tejomayīṃ śubhām<BR>
13,080.045d@009_0025	yathā mayaiṣa codbhūtas tvaṃ caiveṣā ca rohiṇī<BR>
13,080.045d@009_0026	maithunaṃ gatavantau ca tathā cotpatsyati prajā<BR>
13,080.045d@009_0027	prajā bhaviṣyate puṇyā pavitraṃ paramaṃ ca vām<BR>
13,080.045d@009_0028	na cāpy agamyāgamanād doṣaṃ prāpsyasi karhi cit<BR>
13,080.045d@009_0029	tvatprajāsaṃbhavaṃ kṣīraṃ bhaviṣyati paraṃ haviḥ<BR>
13,080.045d@009_0030	yajñeṣu cājyabhāgānāṃ tvatprajāmūlajo vidhiḥ<BR>
13,080.045d@009_0031	prajāśuśrūṣavaś caiva ye bhaviṣyanti rohiṇi<BR>
13,080.045d@009_0032	tava tenaiva puṇyena golokaṃ yāntu mānavāḥ<BR>
13,080.045d@009_0033	idaṃ pavitraṃ paramam ṛṣabhaṃ nāma karhi cit<BR>
13,080.045d@009_0034	yad vai jñātvā dvijā loke mokṣyante yonisaṃkarāt<BR>
13,080.045d@009_0035	etatkriyāḥ prapatsyante mantrabrāhmaṇasaṃskṛtāḥ<BR>
13,080.045d@009_0036	devatānāṃ pitṝṇāṃ ca havyakavyapurogamāḥ<BR>
13,080.045d@009_0037	tata etena puṇyena prajās tava tu rohiṇi<BR>
13,080.045d@009_0038	ūrdhvaṃ mamāpi lokasya vatsyante nirupadravāḥ<BR>
13,080.045d@009_0039	bhadraṃ tebhyaś ca bhadraṃ te ye prajāsu bhavanti vai<BR>
13,080.045d@009_0040	yugaṃdharāś ca te putrāḥ santu lokasya dhāraṇe<BR>
13,080.045d@009_0041	yān yān kāmayase lokāṃs tāṃl lokān anuyāsyasi<BR>
13,080.045d@009_0042	sarvadevagaṇāś caiva tava yāsyanti putratām<BR>
13,080.045d@009_0043	tava stanasamudbhūtaṃ pibanto 'mṛtam uttamam<BR>
13,080.045d@009_0044	evam etān varān sarvān agṛhṇāt surabhis tadā<BR>
13,080.045d@009_0045	bruvataḥ sarvalokeśān nirvṛtiṃ cāgamat parām<BR>
13,080.045d@009_0046	sṛṣṭvā prajāś ca vipulā lokasaṃdhāraṇāya vai<BR>
13,080.045d@009_0047	brahmaṇā samanujñātā surabhir lokam āviśat<BR>
13,080.045d@009_0048	evaṃ varapradānena svayaṃbhor eva bhārata<BR>
13,080.045d@009_0049	upariṣṭād gavāṃ lokaṃ proktaṃ te sarvam āditaḥ<BR>
13,080.045d@009_0049	yudhiṣṭhiraḥ<BR>
13,080.045d@009_0050	surabheḥ kāḥ prajāḥ pūrvaṃ mārtāṇḍād abhavan purā<BR>
13,080.045d@009_0051	bhīṣmaḥ<BR>
13,080.045d@009_0051	etan me śaṃsa tattvena goṣu me prīyate manaḥ<BR>
13,080.045d@009_0052	śṛṇu nāmāni divyāni gomātṝṇāṃ viśeṣataḥ<BR>
13,080.045d@009_0053	yābhir vyāptās trayo lokāḥ kalyāṇābhir janādhipa<BR>
13,080.045d@009_0054	surabhyaḥ prathamodbhūtā yāś ca syuḥ prathamāḥ prajāḥ<BR>
13,080.045d@009_0055	mayocyamānāḥ śṛṇu tāḥ prāpsyase vipulaṃ yaśaḥ<BR>
13,080.045d@009_0056	taptvā tapo ghoratapāḥ surabhir dīptatejasī<BR>
13,080.045d@009_0057	suṣāvaikādaśa sutān rudrā ye chandasi stutāḥ<BR>
13,080.045d@009_0058	ajaikapād ahirbudhnyas tryambakaś ca mahāyaśāḥ<BR>
13,080.045d@009_0059	vṛṣākapiś ca śaṃbhuś ca kapālī raivatas tathā<BR>
13,080.045d@009_0060	haraś ca bahurūpaś ca ugra ugro 'tha vīryavān<BR>
13,080.045d@009_0061	tasya caivātmajaḥ śrīmān viśvarūpo mahāyaśāḥ<BR>
13,080.045d@009_0062	ekādaśaite kathitā rudrās te nāma nāmataḥ<BR>
13,080.045d@009_0063	mahātmāno mahāyogās tejoyuktā mahābalāḥ<BR>
13,080.045d@009_0064	ete variṣṭhajanmāno devānāṃ brahmavādinām<BR>
13,080.045d@009_0065	viprāṇāṃ prakṛtir loke eta eva hi viśrutāḥ<BR>
13,080.045d@009_0066	eta ekādaśa proktā rudrās tribhuvaneśvarāḥ<BR>
13,080.045d@009_0067	śataṃ tv etat samākhyātaṃ śatarudraṃ mahātmanām<BR>
13,080.045d@009_0068	suṣuve prathamāṃ kanyāṃ surabhiḥ pṛthivīṃ tadā<BR>
13,080.045d@009_0069	viśvakāmadughā dhenur yā dhārayati dehinaḥ<BR>
13,080.045d@009_0070	sutaṃ gobrāhmaṇaṃ rājann ekam ity abhidhīyate<BR>
13,080.045d@009_0071	gobrāhmaṇasya jananī surabhiḥ parikīrtyate<BR>
13,080.045d@009_0072	sṛṣṭvā tu prathamaṃ rudrān varadān brahmasaṃbhavān<BR>
13,080.045d@009_0073	paścāt prabhuṃ grahapatiṃ suṣuve lokasaṃmatam<BR>
13,080.045d@009_0074	somarājānam amṛtaṃ yajñasarvasvam uttamam<BR>
13,080.045d@009_0075	oṣadhīnāṃ rasānāṃ ca devānāṃ jīvitasya ca<BR>
13,080.045d@009_0076	tataḥ śriyaṃ ca medhāṃ ca kīrtiṃ devīṃ sarasvatīm<BR>
13,080.045d@009_0077	catasraḥ suṣuve kanyā yogeṣu niyatāḥ sthitāḥ<BR>
13,080.045d@009_0078	etāḥ sṛṣṭvā prajā eṣā surabhiḥ kāmarūpiṇī<BR>
13,080.045d@009_0079	suṣuve caramaṃ bhūyo divyā gomātaraḥ śubhāḥ<BR>
13,080.045d@009_0080	puṇyāṃ māyāṃ madhuścyotāṃ śivāṃ śīghrāṃ saridvarām<BR>
13,080.045d@009_0081	hiraṇyavarṇāṃ subhagāṃ gavyāṃ pṛśnīṃ kuthāvatīm<BR>
13,080.045d@009_0082	aṅgāvatīṃ ghṛtavatīṃ dadhikṣīrapayovatīm<BR>
13,080.045d@009_0083	amoghāṃ surasāṃ satyāṃ revatīṃ mārutīṃ rasām<BR>
13,080.045d@009_0084	ajāṃ ca sikatāṃ caiva śuddhadhūmām adhāriṇīm<BR>
13,080.045d@009_0085	jīvāṃ prāṇavatīṃ dhanyāṃ śuddhāṃ dhenuṃ dhanāvahām<BR>
13,080.045d@009_0086	indrām ṛddhiṃ ca śāntiṃ ca śāntapāpāṃ saridvarām<BR>
13,080.045d@009_0087	catvāriṃśatam ekāṃ ca dhanyās tā divi pūjitāḥ<BR>
13,080.045d@009_0088	bhūyo jajñe surabhyāś ca śrīmāṃś candrāṃśusaprabhaḥ<BR>
13,080.045d@009_0089	vṛṣo dakṣa iti khyātaḥ kaṇṭhe maṇitalaprabhaḥ<BR>
13,080.045d@009_0090	sragvī kakudmān dyutimān mṛṇālasadṛśaprabhaḥ<BR>
13,080.045d@009_0091	surabhyanumate datto dhvajo māheśvaras tu saḥ<BR>
13,080.045d@009_0092	surabhyaḥ kāmarūpiṇyo gāvaḥ puṇyārtham uttamāḥ<BR>
13,080.045d@009_0093	ādityebhyo vasubhyaś ca viśvebhyaś ca dadur varān<BR>
13,080.045d@009_0094	surabhis tu tapas taptvā suṣuve gās tataḥ punaḥ<BR>
13,080.045d@009_0095	yā dattā lokapālānām indrādīnāṃ yudhiṣṭhira<BR>
13,080.045d@009_0096	suṣṭutāṃ kapilāṃ caiva rohiṇīṃ ca yaśasvinīm<BR>
13,080.045d@009_0097	sarvakāmadughāṃ caiva marutāṃ kāmarūpiṇīm<BR>
13,080.045d@009_0098	gāvo mṛṣṭadughā hy etāś catasro 'mṛtasaṃskṛtāḥ<BR>
13,080.045d@009_0099	yāsāṃ bhūtvā purā vatsāḥ pibanty amṛtam uttamam<BR>
13,080.045d@009_0100	suṣṭutāṃ devarājāya vāsavāya mahātmane<BR>
13,080.045d@009_0101	kapilāṃ dharmarājāya varuṇāya ca rohiṇīm<BR>
13,080.045d@009_0102	sarvakāmadughāṃ dhenuṃ rājñe vaiśravaṇāya ca<BR>
13,080.045d@009_0103	ity etā lokam ahitā viśrutāḥ surabheḥ prajāḥ<BR>
13,080.045d@009_0104	etāsāṃ prajayā pūrṇā pṛthivī munipuṃgava<BR>
13,080.045d@009_0105	gobhyaḥ prabhavate sarvaṃ yat kiṃ cid iha śobhanam<BR>
13,080.045d@009_0106	surabhyapatyam ity etan nāmatas te 'nupūrvaśaḥ<BR>
13,080.045d@009_0107	yudhiṣṭhiraḥ<BR>
13,080.045d@009_0107	kīrtitaṃ brūhi rājendra kiṃ bhūyaḥ kathayāmi te<BR>
13,080.045d@009_0108	surabhyās tu tadā devyāḥ kīrtir lakṣmīḥ sarasvatī<BR>
13,080.045d@009_0109	medhā ca pravarā devī yāś catasro 'bhiviśrutāḥ<BR>
13,080.045d@009_0110	pṛthag gobhyaḥ kim etāḥ syur utāho goṣu saṃśritāḥ<BR>
13,080.045d@009_0111	bhīṣmaḥ<BR>
13,080.045d@009_0111	devāḥ ke vāśritā goṣu tan me brūhi pitāmaha<BR>
13,080.045d@009_0112	yaṃ devaṃ saṃśritā gāvas taṃ devaṃ devasaṃjñitam<BR>
13,080.045d@009_0113	yad yad devāśritaṃ daivaṃ tat tad daivaṃ dvijā viduḥ<BR>
13,080.045d@009_0114	sarveṣām eva devānāṃ pūrvaṃ kila samudbhave<BR>
13,080.045d@009_0115	indraḥ<BR>
13,080.045d@009_0115	amṛtārthe surapatiḥ surabhiṃ samupasthitaḥ<BR>
13,080.045d@009_0116	iccheyam amṛtaṃ dattaṃ tvayā devi rasādhikam<BR>
13,080.045d@009_0117	tvatprasādāc chivaṃ mahyam amaratvaṃ bhaved iti<BR>
13,080.045d@009_0117	surabhiḥ<BR>
13,080.045d@009_0118	vatso bhūtvā surapate pibasva prasnavaṃ mama<BR>
13,080.045d@009_0119	tato 'maratvam api tat sthānam aindram avāpsyasi<BR>
13,080.045d@009_0120	na ca te vṛtrahan yuddhe vyathāribhyo bhaviṣyati<BR>
13,080.045d@009_0121	balārtham ātmanaḥ śakra prasnavaṃ piba me vibho<BR>
13,080.045d@009_0121	bhīṣmaḥ<BR>
13,080.045d@009_0122	tato 'dhayat stanaṃ tasyāḥ surabhyāḥ surasattamaḥ<BR>
13,080.045d@009_0123	amaratvaṃ surūpatvaṃ balaṃ ca padam uttamam<BR>
13,080.045d@009_0124	puraṃdaro 'mṛtaṃ pītvā prahṛṣṭaḥ samupasthitaḥ<BR>
13,080.045d@009_0125	putro 'haṃ tava bhadraṃ te brūhi kiṃ karavāṇi te<BR>
13,080.045d@009_0125	surabhiḥ<BR>
13,080.045d@009_0126	kṛtaṃ putra tvayā sarvam upayāhi triviṣṭapam<BR>
13,080.045d@009_0127	pālayasva surān sarvāñ jahi ye suraśatravaḥ<BR>
13,080.045d@009_0128	na ca gobrāhmaṇe 'vajñā kāryā te śāntim icchatā<BR>
13,080.045d@009_0129	gobrāhmaṇasya niḥśvāsaḥ śoṣayed api devatāḥ<BR>
13,080.045d@009_0130	gobrāhmaṇapriyo nityaṃ svastiśabdam udāharan<BR>
13,080.045d@009_0131	pṛthivyām antarikṣe ca nākapṛṣṭhe ca vikramet<BR>
13,080.045d@009_0132	yac ca te 'nyad bhavet kṛtyaṃ tan me brūyāḥ samāsataḥ<BR>
13,080.045d@009_0133	tat te sarvaṃ kariṣyāmi satyenaitad bravīmi te<BR>
13,080.045d@009_0133	indraḥ<BR>
13,080.045d@009_0134	iccheyaṃ goṣu niyataṃ vastuṃ devi bravīmi te<BR>
13,080.045d@009_0135	surabhiḥ<BR>
13,080.045d@009_0135	ebhiḥ suragaṇaiḥ sārdhaṃ mamānugraham ācara<BR>
13,080.045d@009_0136	gavāṃ śarīraṃ pratyakṣam etat kauśika lakṣaye<BR>
13,080.045d@009_0137	yo yatrotsahate vastuṃ sa tatra vasatāṃ suraḥ<BR>
13,080.045d@009_0138	sarvaṃ pavitraṃ paramaṃ gavāṃ gātraṃ supūjitam<BR>
13,080.045d@009_0139	bhīṣmaḥ<BR>
13,080.045d@009_0139	tathā kuruṣva bhadraṃ te yathā tvaṃ śakra manyase<BR>
13,080.045d@009_0140	tasyās tad vacanaṃ śrutvā surabhyāḥ surasattamaḥ<BR>
13,080.045d@009_0141	saha sarvaiḥ suragaṇair abhajat saurabhīṃ prajām<BR>
13,080.045d@009_0142	śṛṅge vaktre ca jihvāyāṃ devarājaḥ samāviśat<BR>
13,080.045d@009_0143	sarvacchidreṣu pavanaḥ pādeṣu marutāṃ gaṇāḥ<BR>
13,080.045d@009_0144	kakudaṃ sarvago rudraḥ kukṣau caiva hutāśanaḥ<BR>
13,080.045d@009_0145	sarasvatī staneṣv agryā śrīḥ purīṣe jagatpriyā<BR>
13,080.045d@009_0146	mūtre kīrtiḥ sumahatī medhā payasi śāśvatī<BR>
13,080.045d@009_0147	vaktre somaś ca vai devo hṛdaye bhagavān yamaḥ<BR>
13,080.045d@009_0148	dharmaḥ pucche kriyā lomni bhāskaraś cakṣuṣī śritaḥ<BR>
13,080.045d@009_0149	siddhāḥ saṃdhiṣu siddhiś ca tapas tejaś ca ceṣṭane<BR>
13,080.045d@009_0150	evaṃ sarve suragaṇā niyatā gātravartmasu<BR>
13,080.045d@009_0151	mahatī devatā gāvo brāhmaṇaiḥ parisaṃskṛtāḥ<BR>
13,080.045d@009_0152	gām āśrayanti sahitā devā hi prabhaviṣṇavaḥ<BR>
13,080.045d@009_0153	kim anyat sarvakāmena na vidadhyād bhavān priyam<BR>
13,080.045d@009_0154	bhāvataḥ parayā bhaktyā pūjayasva nareśvara<BR>
13,080.045d@009_0155	gāvas tu paramaṃ loke pavitraṃ pāvanaṃ haviḥ<BR>
13,080.045d@009_0156	nipātya bhakṣitaḥ svargād bhārgavaḥ phenapaḥ kila<BR>
13,080.045d@009_0157	sa ca prāṇān punar labdhvā tato golokam āśritaḥ<BR>
13,080.045d@009A_0000	yudhiṣṭhiraḥ<BR>
13,080.045d@009A_0001	kaḥ phenapeti nāmnāsau kathaṃ vā bhakṣitaḥ purā<BR>
13,080.045d@009A_0002	mṛta ujjīvitaḥ kasmāt kathaṃ golokam āśritaḥ<BR>
13,080.045d@009A_0003	viruddhe mānuṣe loke tathā samayavartmasu<BR>
13,080.045d@009A_0004	ṛte daivaṃ hi duṣprāpaṃ mānuṣeṣu viśeṣataḥ<BR>
13,080.045d@009A_0005	bhīṣmaḥ<BR>
13,080.045d@009A_0005	saṃśayo me mahān atra tan me vyākhyātum arhasi<BR>
13,080.045d@009A_0006	śrūyate bhārgave vaṃśe sumitro nāma bhārata<BR>
13,080.045d@009A_0007	vedādhyayanasaṃpanno vipule tapasi sthitaḥ<BR>
13,080.045d@009A_0008	vānaprasthāśrame yuktaḥ svakarmanirataḥ sadā<BR>
13,080.045d@009A_0009	vinayācāratattvajñaḥ sarvadharmārthakovidaḥ<BR>
13,080.045d@009A_0010	yattas triṣavaṇasnāyī saṃdhyopāsanatatparaḥ<BR>
13,080.045d@009A_0011	agnihotrarataḥ kṣānto japañ juhvac ca nityadā<BR>
13,080.045d@009A_0012	pitṝn devāṃś ca niyatam atithīṃś caiva pūjayan<BR>
13,080.045d@009A_0013	prāṇasaṃdhāraṇārthaṃ ca yat kiṃ cid upahārayan<BR>
13,080.045d@009A_0014	giris triśikharo nāma yataḥ prabhavate nadī<BR>
13,080.045d@009A_0015	kulaheti purāṇeṣu viśrutā rudranirmitā<BR>
13,080.045d@009A_0016	tasyās tīre same deśe puṣpamālāsamākule<BR>
13,080.045d@009A_0017	vanyauṣadhidrumopete nānāpakṣimṛgāyute<BR>
13,080.045d@009A_0018	vyapetadaṃśamaśake dhvāṅkṣagṛdhrair asevite<BR>
13,080.045d@009A_0019	kṛṣṇadarbhatṛṇaprāye suramye jyotiraśmini<BR>
13,080.045d@009A_0020	sarvonnataiḥ samaiḥ śyāmair yājñīyais tarubhir vṛte<BR>
13,080.045d@009A_0021	tatrāśramapadaṃ puṇyaṃ bhṛgūṇām abhavat purā<BR>
13,080.045d@009A_0022	uvāsa tatra niyataḥ sumitro nāma bhārgavaḥ<BR>
13,080.045d@009A_0023	yathoddiṣṭena pūrveṣāṃ bhṛgūṇāṃ sādhuvartmanām<BR>
13,080.045d@009A_0024	tasmā āṅgirasaḥ kaś cid dadau gāṃ śarkarīṃ śubhām<BR>
13,080.045d@009A_0025	varṣāsu paścime māsi paurṇamāsyāṃ śucivrataḥ<BR>
13,080.045d@009A_0026	sa tāṃ labdhvā dharmaśīlaś cintayām āsa tatparaḥ<BR>
13,080.045d@009A_0027	sumitraḥ parayā bhaktyā jananīm iva mātaram<BR>
13,080.045d@009A_0028	tena saṃdhukṣyamāṇā sā rohiṇī kāmacāriṇī<BR>
13,080.045d@009A_0029	vivṛddhim agamac chreṣṭhā prāṇataś ca sudarśanā<BR>
13,080.045d@009A_0030	sirāvimuktapārśvāntā vipulāṃ kāntim udvahat<BR>
13,080.045d@009A_0031	śyāmapārśvāntapṛṣṭhāntā surabhir madhupiṅgalā<BR>
13,080.045d@009A_0032	bṛhatī sūkṣmaromāntā rūpodagrā tanutvacā<BR>
13,080.045d@009A_0033	kṛṣṇapucchā śvetavaktrā samavṛttapayodharā<BR>
13,080.045d@009A_0034	pṛṣṭhonnatā pūrvanatā śaṅkukarṇī sulocanā<BR>
13,080.045d@009A_0035	dīrghajihvā hrasvaśṛṅgī saṃpūrṇadaśanāntarā<BR>
13,080.045d@009A_0036	māṃsādhikagalāntā sā prasannā śubhadarśanā<BR>
13,080.045d@009A_0037	nityaṃ śamayutā snigdhā saṃpūrṇodāttanisvanā<BR>
13,080.045d@009A_0038	prājāpatyair gavāṃ nityaṃ praśastair lakṣaṇair yutā<BR>
13,080.045d@009A_0039	yauvanastheva vanitā śuśubhe rūpaśobhayā<BR>
13,080.045d@009A_0040	vṛṣeṇopagatā sā tu kalyā madhuradarśanā<BR>
13,080.045d@009A_0041	mithunaṃ janayām āsa tulyarūpam ivātmanaḥ<BR>
13,080.045d@009A_0042	saṃvardhayām āsa sa tāṃ savatsāṃ bhārgavo ṛṣiḥ<BR>
13,080.045d@009A_0043	tayoḥ prajādhisaṃsargāt sahasraṃ ca gavām abhūt<BR>
13,080.045d@009A_0044	gavāṃ jātisahasrāṇi saṃbhūtāni parasparam<BR>
13,080.045d@009A_0045	ṛṣabhāṇāṃ ca rājendra naivāntaḥ pratidṛśyate<BR>
13,080.045d@009A_0046	tair āśramapadaṃ ramyam araṇyaṃ caiva sarvaśaḥ<BR>
13,080.045d@009A_0047	samākulaṃ samabhavan meghair iva nabhaḥsthalam<BR>
13,080.045d@009A_0048	kāni cit padmavarṇāni kiṃśukābhāni kāni cit<BR>
13,080.045d@009A_0049	rukmavarṇāni cānyāni candrāṃśusadṛśāni ca<BR>
13,080.045d@009A_0050	tathā rājatavarṇāni kāni cil lohitāni vai<BR>
13,080.045d@009A_0051	nīlalohitatāmrāṇi kṛṣṇāni kapilāni ca<BR>
13,080.045d@009A_0052	nānārāgavicitrāṇi yūthāni bahulāni ca<BR>
13,080.045d@009A_0053	na ca kṣīraṃ ghṛtaṃ snehād vatsānām upajīvati<BR>
13,080.045d@009A_0054	bhārgavaḥ kevalaṃ cāsīd gavāṃ prāṇāyane rataḥ<BR>
13,080.045d@009A_0055	tathā śuśrūṣatas tasya gavāṃ hitam avekṣataḥ<BR>
13,080.045d@009A_0056	vyatīyāt sumahān kālo vatsocchiṣṭena vartataḥ<BR>
13,080.045d@009A_0057	kṣutpipāsāpariśrāntaḥ satataṃ prasnavaṃ gavām<BR>
13,080.045d@009A_0058	vatsair ucchiṣṭamuditaṃ bahukṣīratayā bahu<BR>
13,080.045d@009A_0059	pītavāṃs tena nāmāsya phenapety abhiviśrutam<BR>
13,080.045d@009A_0060	bhīṣmaḥ<BR>
13,080.045d@009A_0060	gautamasyābhiniṣpannam evaṃ nāma yudhiṣṭhira<BR>
13,080.045d@009A_0061	kadā cit kāmarūpiṇyo gāvaḥ strīveṣam āsthitāḥ<BR>
13,080.045d@009A_0062	hrade krīḍanti saṃhṛṣṭā gāyantyaḥ puṇyalakṣaṇāḥ<BR>
13,080.045d@009A_0063	dadṛśus tasya gāvo vai vismayotphullalocanāḥ<BR>
13,080.045d@009A_0064	striyaḥ<BR>
13,080.045d@009A_0064	ūcuś ca kā yūyam iti striyo mānuṣayā girā<BR>
13,080.045d@009A_0065	gāva eva vayaṃ sarvāḥ karmabhiḥ śobhanair yutāḥ<BR>
13,080.045d@009A_0066	sarvāḥ strīveṣadhāriṇyo yathākāmaṃ carāmahe<BR>
13,080.045d@009A_0066	gāvaḥ<BR>
13,080.045d@009A_0067	gavāṃ gāvaḥ paraṃ daivaṃ gavāṃ gāvaḥ parā gatiḥ<BR>
13,080.045d@009A_0068	striyaḥ<BR>
13,080.045d@009A_0068	kathayadhvam ihāsmākaṃ kena vaḥ sukṛtāṃ gatiḥ<BR>
13,080.045d@009A_0069	asmākaṃ haviṣā devā brāhmaṇās tarpitās tathā<BR>
13,080.045d@009A_0070	kavyena pitaraś caiva havyenāgniś ca tarpitaḥ<BR>
13,080.045d@009A_0071	prajayā ca tathāsmākaṃ kṛṣir abhyuddhṛtā sadā<BR>
13,080.045d@009A_0072	śakaṭaiś cāpi saṃyuktā daśavāhaśatena vai<BR>
13,080.045d@009A_0073	tad etaiḥ sukṛtaiḥ sphītair vayaṃ yāś caiva naḥ prajāḥ<BR>
13,080.045d@009A_0074	golokam anusaṃprāptā yaḥ paraḥ kāmagocaraḥ<BR>
13,080.045d@009A_0075	yūyaṃ tu sarvā rohiṇyaḥ saprajāḥ sahapuṃgavāḥ<BR>
13,080.045d@009A_0076	gāvaḥ<BR>
13,080.045d@009A_0076	adhogāminya ity eva paśyāmo divyacakṣuṣā<BR>
13,080.045d@009A_0077	evaṃ gavāṃ paraṃ daivaṃ gāva eva parāyaṇam<BR>
13,080.045d@009A_0078	svapakṣyās tāraṇīyā vaḥ śaraṇāya gatā vayam<BR>
13,080.045d@009A_0079	kim asmābhiḥ karaṇīyaṃ vartitavyaṃ kathaṃ cana<BR>
13,080.045d@009A_0080	striyaḥ<BR>
13,080.045d@009A_0080	prāpnuyāma ca golokaṃ bhavāma na ca garhitāḥ<BR>
13,080.045d@009A_0081	vartate rantidevasya satraṃ varṣasahasrakam<BR>
13,080.045d@009A_0082	tatra tasya nṛpasyāśu paśutvam upagacchata<BR>
13,080.045d@009A_0083	tatas tasyopayogena paśutve yajñasaṃskṛtāḥ<BR>
13,080.045d@009A_0084	bhīṣmaḥ<BR>
13,080.045d@009A_0084	golokān prāpsyatha śubhāṃs tena puṇyena saṃyutāḥ<BR>
13,080.045d@009A_0085	etat tāsāṃ vacaḥ śrutvā gavāṃ saṃhṛṣṭamānasāḥ<BR>
13,080.045d@009A_0086	gamanāya manaś cakrur autsukyaṃ cāgaman param<BR>
13,080.045d@009A_0087	na hi no bhārgavo dātā paśutvenopayojanam<BR>
13,080.045d@009A_0088	yajñas tasya narendrasya vartate dharmatas tathā<BR>
13,080.045d@009A_0089	vayaṃ na cānanujñātāḥ śaktā gantuṃ kathaṃ cana<BR>
13,080.045d@009A_0090	avocann atha tatratyā bhārgavo vadhyatām ayam<BR>
13,080.045d@009A_0091	etat sarvā rocayata na hi śakyam ato 'nyathā<BR>
13,080.045d@009A_0092	lokān prāptuṃ sahāsmābhir niścayaḥ kriyatām ayam<BR>
13,080.045d@009A_0093	na tu tāsāṃ sametānāṃ kā cid ghoreṇa cakṣuṣā<BR>
13,080.045d@009A_0094	śaknoti bhārgavaṃ draṣṭuṃ satkṛtenopasaṃyutā<BR>
13,080.045d@009A_0095	atha padmasavarṇābhā bhāskarāṃśusamaprabhāḥ<BR>
13,080.045d@009A_0096	japālohitatāmrākṣyo nirmāṃsakaṭhinānanāḥ<BR>
13,080.045d@009A_0097	rohiṇyaḥ kapilāḥ prāhuḥ sarvāsāṃ vai samakṣataḥ<BR>
13,080.045d@009A_0098	meghastanitanirghoṣās tejobhir abhirañjitāḥ<BR>
13,080.045d@009A_0099	vayaṃ hi taṃ vadhiṣyāmaḥ sumitraṃ nātra saṃśayaḥ<BR>
13,080.045d@009A_0100	gāvaḥ<BR>
13,080.045d@009A_0100	sukṛtaṃ pṛṣṭhataḥ kṛtvā kiṃ naḥ śreyo vidhāsyatha<BR>
13,080.045d@009A_0101	kapilāḥ sarvavarṇeṣu pradhānatvam avāpsyatha<BR>
13,080.045d@009A_0102	bhīṣmaḥ<BR>
13,080.045d@009A_0102	gavāṃ śataphalāc caikāṃ dattvā phalam avāpsyati<BR>
13,080.045d@009A_0103	etad gavāṃ vacaḥ śrutvā kapilā hṛṣṭamānasāḥ<BR>
13,080.045d@009A_0104	bhīṣmaḥ<BR>
13,080.045d@009A_0104	cakruḥ sarvā bhārgavasya sumitrasya vadhe matim<BR>
13,080.045d@009A_0105	yās tu gomātaras tasya kāmacāriṇya āgatāḥ<BR>
13,080.045d@009A_0106	samīpaṃ hi sumitrasya kṛtajñāḥ samupasthitāḥ<BR>
13,080.045d@009A_0107	abhipraśasya caivāhus tam ṛṣiṃ puṇyadarśanāḥ<BR>
13,080.045d@009A_0108	golokād āgatā veda ṛṣe gomātaro vayam<BR>
13,080.045d@009A_0109	suprītāḥ sma varaṃ gṛhṇa yam icchasi mahāmune<BR>
13,080.045d@009A_0110	sumitraḥ<BR>
13,080.045d@009A_0110	yad dhi goṣu parāṃ buddhiṃ kṛtavān asi nityadā<BR>
13,080.045d@009A_0111	prīto 'smy anugṛhīto 'smi yan māṃ gomātaraḥ śubhāḥ<BR>
13,080.045d@009A_0112	suprītamanasaḥ sarvās tiṣṭhante ca varapradāḥ<BR>
13,080.045d@009A_0113	bhaved goṣv eva me bhaktir yathaivādya tathā sadā<BR>
13,080.045d@009A_0114	gomātaraḥ<BR>
13,080.045d@009A_0114	goghnāś caivāvasīdantu narā brahmadviṣaś ca ye<BR>
13,080.045d@009A_0115	evam etad ṛṣiśreṣṭha hitaṃ vadasi naḥ priyam<BR>
13,080.045d@009A_0116	sumitraḥ<BR>
13,080.045d@009A_0116	ehi gaccha sahāsmābhir golokam ṛṣisattama<BR>
13,080.045d@009A_0117	yūyam iṣṭāṃ gatiṃ yāntu na hy ahaṃ gantum utsahe<BR>
13,080.045d@009A_0118	bhīṣmaḥ<BR>
13,080.045d@009A_0118	imā gāvaḥ samutsṛjya tapasvinyo mama priyāḥ<BR>
13,080.045d@009A_0119	tās tu tasya vacaḥ śrutvā kapilānāṃ sudāruṇam<BR>
13,080.045d@009A_0120	ninyus tam ṛṣim utkṣipya bhārgavaṃ nabha udvahan<BR>
13,080.045d@009A_0121	kalevaraṃ tu tatraiva tasya saṃnyasya mātaraḥ<BR>
13,080.045d@009A_0122	niṣkṛṣya karaṇaṃ yogād anayan bhārgavasya vai<BR>
13,080.045d@009A_0123	sarvaṃ cāsya tadācakhyuḥ kapilānāṃ viceṣṭitam<BR>
13,080.045d@009A_0124	yadarthaṃ haraṇaṃ gobhir golokaṃ lokamātaraḥ<BR>
13,080.045d@009A_0125	tatas tu kapilās tatra tasya dṛṣṭvā kalevaram<BR>
13,080.045d@009A_0126	yathāpratijñaṃ śṛṅgaiś ca khuraiś cāpy avacūrṇayan<BR>
13,080.045d@009A_0127	tataḥ saṃchidya bahudhā bhārgavaṃ nṛpasattama<BR>
13,080.045d@009A_0128	yayur yatretarā gāvas tac ca sarvaṃ nyavedayan<BR>
13,080.045d@009A_0129	atha gomātṛbhiḥ śaptās tā gāvaḥ pṛthivīcarāḥ<BR>
13,080.045d@009A_0130	amedhyavadanāḥ kṣipraṃ bhavadhvaṃ brahmaghātakāḥ<BR>
13,080.045d@009A_0131	evaṃ kṛtajñā gāvo hi yathā gomātaro nṛpa<BR>
13,080.045d@009A_0132	ṛṣiś ca prāptavāṃl lokaṃ gāvaś ca parimokṣitāḥ<BR>
13,080.045d@009A_0132	bhīṣmaḥ<BR>
13,080.045d@009A_0133	tā gāvo rantidevasya gatvā yajñaṃ manīṣiṇaḥ<BR>
13,080.045d@009A_0134	ātmānaṃ jñāpayām āsur maharṣīṇāṃ samakṣataḥ<BR>
13,080.045d@009A_0135	rantidevas tato rājā prayataḥ prāñjaliḥ śuciḥ<BR>
13,080.045d@009A_0136	uvāca gāvaḥ praṇataḥ kim āgamanam ity api<BR>
13,080.045d@009A_0136	gāvaḥ<BR>
13,080.045d@009A_0137	icchāmas tava rājendra satre 'smin viniyojanam<BR>
13,080.045d@009A_0138	rantidevaḥ<BR>
13,080.045d@009A_0138	paśutvam upasaṃprāptuṃ prasādaṃ kartum arhasi<BR>
13,080.045d@009A_0139	nāsmi śakto gavāṃ ghātaṃ kartuṃ śatasahasraśaḥ<BR>
13,080.045d@009A_0140	ghātayitvā tv ahaṃ yuṣmān katham ātmānam uddhare<BR>
13,080.045d@009A_0141	yaḥ paśutvena saṃyojya yuṣmān svargaṃ nayed iha<BR>
13,080.045d@009A_0142	gāvaḥ<BR>
13,080.045d@009A_0142	ātmānaṃ caiva tapasā gāvaḥ samupagamyatām<BR>
13,080.045d@009A_0143	asmākaṃ tāraṇe yukto dharmātmā tapasi sthitaḥ<BR>
13,080.045d@009A_0144	rantidevaḥ<BR>
13,080.045d@009A_0144	śruto 'smābhir bhavān rājaṃs tatas tu svayam āgatāḥ<BR>
13,080.045d@009A_0145	mama satre paśutvaṃ vo yady evaṃ hi manīṣitam<BR>
13,080.045d@009A_0146	samayenāham etena juhuyāṃ vo hutāśane<BR>
13,080.045d@009A_0147	kadā cid yadi vaḥ kā cid akāmā viniyujyate<BR>
13,080.045d@009A_0148	gāvaḥ<BR>
13,080.045d@009A_0148	tadā samāptiḥ satrasya gavāṃ syād iti naiṣṭhikī<BR>
13,080.045d@009A_0149	evam astu mahārāja yathā tvaṃ prabravīṣi naḥ<BR>
13,080.045d@009A_0150	akāmāḥ syur yadā gāvas tadā satraṃ samāpyatām<BR>
13,080.045d@009A_0150	bhīṣmaḥ<BR>
13,080.045d@009A_0151	tataḥ pravṛtte gosatre rantidevasya dhīmataḥ<BR>
13,080.045d@009A_0152	gosahasrāṇy aharahar niyujyante śamitṛbhiḥ<BR>
13,080.045d@009A_0153	evaṃ bahūni varṣāṇi vyatītāni narādhipa<BR>
13,080.045d@009A_0154	gavāṃ vai vadhyamānānāṃ na cāntaḥ pratyadṛśyata<BR>
13,080.045d@009A_0155	gavāṃ carmasahasrais tu rāśayaḥ parvatopamāḥ<BR>
13,080.045d@009A_0156	babhūvuḥ kuruśārdūla bahudhā meghasaṃnibhāḥ<BR>
13,080.045d@009A_0157	medaḥkledavahā caiva prāvartata mahānadī<BR>
13,080.045d@009A_0158	adyāpi bhuvi vikhyātā nadī carmaṇvatī śubhā<BR>
13,080.045d@009A_0159	tataḥ kadā cit svaṃ vatsaṃ gaur upāmantrya duḥkhitā<BR>
13,080.045d@009A_0160	ehi vatsa stanaṃ pāhi mā tvaṃ paścāt kṣudhārditaḥ<BR>
13,080.045d@009A_0161	tapsyase vimanā duḥkhaṃ ghātitāyāṃ mayi dhruvam<BR>
13,080.045d@009A_0162	ete hy āyānti caṇḍālāḥ saśastrā māṃ jighāṃsavaḥ<BR>
13,080.045d@009A_0163	atha śuśrāva tāṃ vāṇīṃ mānuṣīṃ samudāhṛtām<BR>
13,080.045d@009A_0164	rantidevo mahārāja tatas tāṃ samavārayat<BR>
13,080.045d@009A_0165	sthāpayām āsa gosatram atha taṃ pārthivarṣabha<BR>
13,080.045d@009A_0166	satrotsṛṣṭāḥ parityaktā gāvo 'nyāḥ samupāśritāḥ<BR>
13,080.045d@009A_0167	yās tasya rājño nihatā gāvo yajñe mahātmanaḥ<BR>
13,080.045d@009A_0168	tā golokam upājagmuḥ prokṣitā brahmavādibhiḥ<BR>
13,080.045d@009A_0169	rantidevo 'pi rājarṣir iṣṭvā yajñaṃ yathāvidhi<BR>
13,080.045d@009A_0170	tataḥ sakhyaṃ surapates tridivaṃ cākṣayaṃ yayau<BR>
13,080.045d@009A_0171	phenapo divi goloke mumude śāśvatīḥ samāḥ<BR>
13,080.045d@009A_0172	avaśiṣṭāś ca yā gāvas tā babhūvur vanecarāḥ<BR>
13,080.045d@009A_0173	phenapākhyānam etat te gavāṃ māhātmyam eva ca<BR>
13,080.045d@009A_0174	kathitaṃ pāvanaṃ puṇyaṃ kṛṣṇadvaipāyaneritam<BR>
13,080.045d@009A_0175	nārāyaṇo 'pi bhagavān dṛṣṭvā goṣu paraṃ yaśaḥ<BR>
13,080.045d@009A_0176	śuśrūṣāṃ paramāṃ cakre bhaktiṃ ca bharatarṣabha<BR>
13,080.045d@009A_0177	tasmāt tvam api rājendra gā vai pūjaya bhārata<BR>
13,080.045d@009A_0178	dvijebhyaś caiva satataṃ prayaccha kurusattama<BR>
13,080.045d@009B_0000	yudhiṣṭhiraḥ<BR>
13,080.045d@009B_0001	pavitrāṇāṃ pavitraṃ yac chreṣṭhaṃ lokeṣu pūjitam<BR>
13,080.045d@009B_0002	bhīṣmaḥ<BR>
13,080.045d@009B_0002	mahāvrataṃ mahābhāga tan me brūhi pitāmaha<BR>
13,080.045d@009B_0003	atrāpy udāharantīmam itihāsaṃ purātanam<BR>
13,080.045d@009B_0004	pituḥ putrasya saṃvādaṃ vyāsasya ca śukasya ca<BR>
13,080.045d@009B_0005	ṛṣīṇām uttamaṃ kṛṣṇaṃ bhāvitātmānam acyutam<BR>
13,080.045d@009B_0006	pāraṃparyaviśeṣajñaṃ sarvaśāstrārthakovidam<BR>
13,080.045d@009B_0007	kṛtaśaucaḥ śukas tatra kṛtajapyaḥ kṛtāhnikaḥ<BR>
13,080.045d@009B_0008	paraṃ niyamam āsthāya paraṃ dharmam upāśritaḥ<BR>
13,080.045d@009B_0009	praṇamya śirasā vyāsaṃ sūkṣmatattvārthadarśinam<BR>
13,080.045d@009B_0010	śukaḥ papraccha vai praśnaṃ dānadharmakutūhalaḥ<BR>
13,080.045d@009B_0011	bahucitrāṇi dānāni bahuśaḥ śaṃsase mune<BR>
13,080.045d@009B_0012	mahārthaṃ pāvanaṃ puṇyaṃ kiṃ svid dānaṃ mahāphalam<BR>
13,080.045d@009B_0013	kena durgāṇi tarati kena lokān avāpnute<BR>
13,080.045d@009B_0014	kena vā mahad āpnoti iha loke paratra ca<BR>
13,080.045d@009B_0015	ke vā yajñasya voḍhāraḥ keṣu yajñaḥ pratiṣṭhitaḥ<BR>
13,080.045d@009B_0016	kiṃ ca yajñasya yajñatvaṃ kiṃ ca yajñasya bheṣajam<BR>
13,080.045d@009B_0017	yajñānām uttamaṃ kiṃ ca tad bhavān prabravītu me<BR>
13,080.045d@009B_0018	sa tasmai bhajamānāya jātakautūhalāya ca<BR>
13,080.045d@009B_0019	vyāso vratanidhiḥ prāha gavām idam anuttamam<BR>
13,080.045d@009B_0020	dhanyaṃ yaśasyam āyuṣyaṃ loke śrutisukhāvaham<BR>
13,080.045d@009B_0021	yat pavitraṃ pavitrāṇāṃ maṅgalānāṃ ca maṅgalam<BR>
13,080.045d@009B_0022	sarvapāpapraśamanaṃ tat samāsena me śṛṇu<BR>
13,080.045d@009B_0023	yad idaṃ tiṣṭhate loke jagat sthāvarajaṃgamam<BR>
13,080.045d@009B_0024	gāvas tāḥ prāpya tiṣṭhanti goloke puṇyadarśanāḥ<BR>
13,080.045d@009B_0025	mātaraḥ sarvabhūtānāṃ viśvasya jagataś ca ha<BR>
13,080.045d@009B_0026	rudrāṇām atha sādhyānāṃ gāva eva tu mātaraḥ<BR>
13,080.045d@009B_0027	rudrāṇāṃ mātaro hy etā ādityānāṃ svasā smṛtāḥ<BR>
13,080.045d@009B_0028	vasūnāṃ ca duhitryas tā brahmasaṃtānamūlajāḥ<BR>
13,080.045d@009B_0029	yāsām adhipatiḥ pūṣā maruto vālabandhanāḥ<BR>
13,080.045d@009B_0030	aiśvaryaṃ varuṇo rājā viśvedevāḥ samāśritāḥ<BR>
13,080.045d@009B_0031	ya evaṃ veda tā gāvo mātaro devapūjitāḥ<BR>
13,080.045d@009B_0032	sa vipro brahmalokāya gavāṃ lokāya vā dhruvaḥ<BR>
13,080.045d@009B_0033	gāvas tu nāvamanyeta karmaṇā manasā girā<BR>
13,080.045d@009B_0034	gavāṃ sthānaṃ paraṃ loke prārthayed yaḥ parāṃ gatim<BR>
13,080.045d@009B_0035	na padbhyāṃ tāḍayed gāvo na daṇḍena na muṣṭinā<BR>
13,080.045d@009B_0036	imāṃ vidyām upāśritya pāvanīṃ brahmanirmitām<BR>
13,080.045d@009B_0037	mātṝṇām anupāte ca na gomadhye na govraje<BR>
13,080.045d@009B_0038	naro mūtrapurīṣasya dṛṣṭvā kuryād visarjanam<BR>
13,080.045d@009B_0039	śuddhāś candanaśītāṅgyaś candraraśmisamaprabhāḥ<BR>
13,080.045d@009B_0040	saumyāḥ surabhyaḥ subhagā gāvo guggulugandhayaḥ<BR>
13,080.045d@009B_0041	sarve devāviśan gāvaḥ samudram iva sindhavaḥ<BR>
13,080.045d@009B_0042	divaṃ caivāntarikṣaṃ ca gavāṃ vyuṣṭiṃ samaśnute<BR>
13,080.045d@009B_0043	dadhinā juhuyād agniṃ dadhinā svasti vācayet<BR>
13,080.045d@009B_0044	dadhi dadyāc ca prāśeta gavāṃ vyuṣṭiṃ samaśnute<BR>
13,080.045d@009B_0045	ghṛtena juhuyād agniṃ ghṛtena svasti vācayet<BR>
13,080.045d@009B_0046	ghṛtam ālabhya prāśnīyād gavāṃ vyuṣṭiṃ samaśnute<BR>
13,080.045d@009B_0047	gāvaḥ saṃjīvanā yās tu gāvo dānam anuttamam<BR>
13,080.045d@009B_0048	tāḥ puṇyagopāḥ suphalā bhajamānaṃ bhajantu mām<BR>
13,080.045d@009B_0049	yena devāḥ pavitreṇa svargalokam ito gatāḥ<BR>
13,080.045d@009B_0050	tat pavitraṃ pavitrāṇāṃ mama mūrdhni pratiṣṭhitam<BR>
13,080.045d@009B_0051	vīṇāmṛdaṅgapaṇavā gavāṃ gātraṃ pratiṣṭhitāḥ<BR>
13,080.045d@009B_0052	krīḍārativihārārthe triṣu lokeṣu vartate<BR>
13,080.045d@009B_0053	na tatra devā vartante nāgnihotrāṇi juhvati<BR>
13,080.045d@009B_0054	na yajñair ijyate cātra yatra gaur vai na duhyate<BR>
13,080.045d@009B_0055	kṣīraṃ dadhi ghṛtaṃ yāsāṃ rasānām uttamo rasaḥ<BR>
13,080.045d@009B_0056	amṛtaprabhavā gāvas trailokyaṃ yena jīvati<BR>
13,080.045d@009B_0057	iḍām āhūya dhenuṃ ca savatsāṃ yajñamātaram<BR>
13,080.045d@009B_0058	upāhvayanti yaṃ viprā gāvo yajñahaviṣkṛtāḥ<BR>
13,080.045d@009B_0059	yā medhyā prathamaṃ karma iyaṃ dhenuḥ sarasvatī<BR>
13,080.045d@009B_0060	paurṇamāsena vatsena kāmaṃ kāmaguṇānvitā<BR>
13,080.045d@009B_0061	yatra sarvam idaṃ protaṃ yat kiṃ cij jaṃgamaṃ jagat<BR>
13,080.045d@009B_0062	sā gaur vai prathamā puṇyā sarvabhūtahite ratā<BR>
13,080.045d@009B_0063	dhāraṇāḥ pāvanāḥ puṇyā bhāvanā bhūtabhāvanāḥ<BR>
13,080.045d@009B_0064	gāvo mām abhirakṣantu iha loke paratra ca<BR>
13,080.045d@009B_0065	eṣa yajñaḥ sahopāṅga eṣa yajñaḥ sanātanaḥ<BR>
13,080.045d@009B_0066	vedāḥ sahopaniṣado gavāṃ rūpe pratiṣṭhitāḥ<BR>
13,080.045d@009B_0067	etat tāta mayā proktaṃ gavām iha paraṃ matam<BR>
13,080.045d@009B_0068	sarvataḥ śrāvayen nityaṃ prayato brahmasaṃsadi<BR>
13,080.045d@009B_0069	śrutvā labheta tāṃl lokān ye mayā parikīrtitāḥ<BR>
13,080.045d@009B_0070	śrāvayitvāpi prītātmā lokāṃs tān pratipadyate<BR>
13,080.045d@009B_0071	dhenum ekāṃ sadā dadyād ahany ahani pāvanīm<BR>
13,080.045d@009B_0072	tat tathā prāpnuyād vipraḥ paṭhan vai gomatīṃ sadā<BR>
13,080.045d@009B_0073	atha dhenur na vidyeta tiladhenum anuttamām<BR>
13,080.045d@009B_0074	dadyād gomatikalpena tāṃ dhenuṃ sarvapāvanīm<BR>
13,080.045d@009B_0075	āhnikaṃ gomatīṃ nityaṃ yaḥ paṭheta sadā naraḥ<BR>
13,080.045d@009B_0076	sarvapāpāt pramucyeta prayatātmā ya ācaret<BR>
13,080.045d@009B_0077	ghṛtaṃ vā nityam ālabhya prāśya vā gomatīṃ japet<BR>
13,080.045d@009B_0078	snātvā vā gokarīṣeṇa paṭhan pāpāt pramucyate<BR>
13,080.045d@009B_0079	manasā gomatīṃ japyed gomatyā nityam āhnikam<BR>
13,080.045d@009B_0080	na tv eva divasaṃ kuryād vyarthaṃ gomatipāṭhakaḥ<BR>
13,080.045d@009B_0081	gomatīṃ japamānā hi devā devatvam āpnuvan<BR>
13,080.045d@009B_0082	ṛṣitvam ṛṣayaś cāpi gomatyā sarvam āpnuvan<BR>
13,080.045d@009B_0083	baddho bandhāt pramucyeta kṛcchrān mucyeta saṃkaṭāt<BR>
13,080.045d@009B_0084	gomatīṃ sevate yas tu labhate priyasaṃgamam<BR>
13,080.045d@009B_0085	etat pavitraṃ kārtsnyena etad vratam anuttamam<BR>
13,080.045d@009B_0086	etat tu pṛthivīpāla pāvanaṃ śṛṇvatāṃ sadā<BR>
13,080.045d@009B_0087	putrakāmāś ca ye ke cid dhanakāmāś ca mānavāḥ<BR>
13,080.045d@009B_0088	adhvāne coravairibhyo mucyate gomatīṃ paṭhan<BR>
13,080.045d@009B_0089	pūrvavairānubandheṣu raṇe cāpy ātatāyinaḥ<BR>
13,080.045d@009B_0090	śukaḥ<BR>
13,080.045d@009B_0090	labhate jayam evāśu sadā gomatipāṭhakaḥ<BR>
13,080.045d@009B_0091	kṣatriyāś caiva śūdrāś ca mantrahīnāś ca ye dvijāḥ<BR>
13,080.045d@009B_0092	vyāsaḥ<BR>
13,080.045d@009B_0092	kapilām upajīvanti katham etat pitar bhavet<BR>
13,080.045d@009B_0093	kṣatriyāś caiva śūdrāś ca mantrahīnāś ca ye dvijāḥ<BR>
13,080.045d@009B_0094	kapilām upajīvanti teṣāṃ vakṣyāmi nirṇayam<BR>
13,080.045d@009B_0095	kapilās tūttamā loke goṣu caivottamā matāḥ<BR>
13,080.045d@009B_0096	tāsāṃ dātā labhet svargaṃ vidhinā yaś ca sevate<BR>
13,080.045d@009B_0097	spṛśeta kapilāṃ yas tu daṇḍena caraṇena vā<BR>
13,080.045d@009B_0098	sa tena sparśamātreṇa narakāyopapadyate<BR>
13,080.045d@009B_0099	mantreṇa yuñjyāt kapilāṃ mantreṇaiva pramucyate<BR>
13,080.045d@009B_0100	mantrahīnaṃ tu yo yuñjyāt kṛmiyonau prasūyate<BR>
13,080.045d@009B_0101	prahārahatamarmāṅgā duḥkhena ca jaḍīkṛtā<BR>
13,080.045d@009B_0102	padāni yāvad gaccheta tāval lokān kṛmir bhavet<BR>
13,080.045d@009B_0103	yāvac ca bindavas tasyāḥ śoṇitasya kṣitiṃ gatāḥ<BR>
13,080.045d@009B_0104	tāvad varṣasahasrāṇi narakaṃ pratipadyate<BR>
13,080.045d@009B_0105	mantreṇa yuñjyāt kapilāṃ mantreṇa viniyojayet<BR>
13,080.045d@009B_0106	mantrahīnair anuyuto majjayet tamasi prabho<BR>
13,080.045d@009B_0107	kapilāṃ ye 'pi jīvanti buddhimohānvitā narāḥ<BR>
13,080.045d@009B_0108	te 'pi varṣasahasrāṇi patanti narake nṛpa<BR>
13,080.045d@009B_0109	atha nyāyena ye viprāḥ kapilām upayuñjate<BR>
13,080.045d@009B_0110	tasmiṃl loke pramodante lokāś caiṣām anāmayāḥ<BR>
13,080.045d@009B_0111	vidhinā ye na kurvanti śūdrāṃs tān upadhāraya<BR>
13,080.045d@009B_0111	śukaḥ<BR>
13,080.045d@009B_0112	nānāvarṇair upetānāṃ gavāṃ kiṃ munisattama<BR>
13,080.045d@009B_0113	vyāsaḥ<BR>
13,080.045d@009B_0113	kapilāḥ sarvavarṇeṣu variṣṭhatvam avāpnuvan<BR>
13,080.045d@009B_0114	śṛṇu putra yathā goṣu variṣṭhāḥ kapilāḥ smṛtāḥ<BR>
13,080.045d@009B_0115	kapilatvaṃ ca saṃprāptāḥ pūjyāś ca satataṃ nṛṣu<BR>
13,080.045d@009B_0116	agniḥ purāpacakrāma devebhya iti naḥ śrutam<BR>
13,080.045d@009B_0117	devebhyo māṃ chādayata śaraṇyāḥ śaraṇaṃ gatam<BR>
13,080.045d@009B_0118	ūcus tāḥ sahitās tatra svāgataṃ tava pāvaka<BR>
13,080.045d@009B_0119	iha guptas tvam asmābhir na devair upalapsyase<BR>
13,080.045d@009B_0120	atha devā vivitsantaḥ pāvakaṃ paricakramuḥ<BR>
13,080.045d@009B_0121	goṣu guptaṃ ca vijñāya tāḥ kṣipram upatasthire<BR>
13,080.045d@009B_0122	yuṣmāsu nivasaty agnir iti gāḥ samacūcudan<BR>
13,080.045d@009B_0123	prakāśyatāṃ hutavaho lokān na cchettum arhatha<BR>
13,080.045d@009B_0124	evam astv ity anujñāya pāvakaṃ samadarśayan<BR>
13,080.045d@009B_0125	adhigamya pāvakaṃ tuṣṭās te devāḥ sadya eva tu<BR>
13,080.045d@009B_0126	agniṃ pracodayām āsuḥ kriyatāṃ goṣv anugrahaḥ<BR>
13,080.045d@009B_0127	gavāṃ tu yāsāṃ gātreṣu pāvakaḥ samavasthitaḥ<BR>
13,080.045d@009B_0128	kapilatvam anuprāptāḥ sarvaśreṣṭhatvam eva ca<BR>
13,080.045d@009B_0129	mahāphalatvaṃ loke ca dadau tāsāṃ hutāśanaḥ<BR>
13,080.045d@009B_0130	tasmād dhi sarvavarṇānāṃ kapilāṃ gāṃ pradāpaya<BR>
13,080.045d@009B_0131	śrotriyāya praśāntāya prayatāyāgnihotriṇe<BR>
13,080.045d@009B_0132	yāvanti romāṇi bhavanti dhenvā<BR>
13,080.045d@009B_0133	yugāni tāvanti punāti dātṝn<BR>
13,080.045d@009B_0134	pratigrahītṝṃś ca punāti dattā<BR>
13,080.045d@009B_0135	śukaḥ<BR>
13,080.045d@009B_0135	śiṣṭe tu gaur vai pratipādanena<BR>
13,080.045d@009B_0136	kena varṇavibhāgena vijñeyā kapilā bhavet<BR>
13,080.045d@009B_0137	vyāsaḥ<BR>
13,080.045d@009B_0137	kati vā lakṣaṇāny asyā dṛṣṭāni munibhiḥ purā<BR>
13,080.045d@009B_0138	śṛṇu tāta yathā goṣu vijñeyā kapilā bhavet<BR>
13,080.045d@009B_0139	netrayoḥ śṛṅgayoś caiva khureṣu vṛṣaṇeṣu ca<BR>
13,080.045d@009B_0140	karṇato ghrāṇataś cāpi ṣaḍvidhāḥ kapilāḥ smṛtāḥ<BR>
13,080.045d@009B_0141	eteṣāṃ lakṣaṇānāṃ tu yady ekam api dṛśyate<BR>
13,080.045d@009B_0142	kapilāṃ tāṃ vijānīyād evam āhur manīṣiṇaḥ<BR>
13,080.045d@009B_0143	āgneyī netrakapilā khurair māheśvarī bhavet<BR>
13,080.045d@009B_0144	grīvāyāṃ vaiṣṇavī jñeyā pūṣṇo ghrāṇād ajāyata<BR>
13,080.045d@009B_0145	karṇatas tu vasantena svayonim abhijāyate<BR>
13,080.045d@009B_0146	gāyatryāś ca vṛṣaṇayor utpattiḥ ṣaḍguṇā smṛtā<BR>
13,080.045d@009B_0147	evaṃ gāvaś ca viprāś ca gāyatrī satyam eva ca<BR>
13,080.045d@009B_0148	vasantaś ca suparṇaś ca ekataḥ samajāyata<BR>
13,080.045d@009B_0149	netrayoḥ kapilāṃ yas tu vāhayeta duheta vā<BR>
13,080.045d@009B_0150	sa pāpakarmā narake pratiṣṭhāṃ pratipadyate<BR>
13,080.045d@009B_0151	narakād vipramuktas tu tiryagyoniṃ niṣevate<BR>
13,080.045d@009B_0152	yadā labheta mānuṣyaṃ jātyandho jāyate naraḥ<BR>
13,080.045d@009B_0153	śṛṅgayoḥ kapilāṃ yas tu vāhayeta duheta vā<BR>
13,080.045d@009B_0154	tiryagyoniṃ sa labhate jāyamānaḥ punaḥ punaḥ<BR>
13,080.045d@009B_0155	khureṣu kapilāṃ yas tu vāhayeta duheta vā<BR>
13,080.045d@009B_0156	tamasy apāre majjeta dhanahīno narādhamaḥ<BR>
13,080.045d@009B_0157	kapilāṃ vāladhāneṣu vāhayeta duheta vā<BR>
13,080.045d@009B_0158	nirāśrayaḥ sadā caiva jāyate yadi cet kṛmiḥ<BR>
13,080.045d@009B_0159	varṇena kapilāṃ yas tu jānann apy upajīvati<BR>
13,080.045d@009B_0160	sahasraśaḥ kṛmir bhūtvā mānuṣyaṃ prāpnuyād atha<BR>
13,080.045d@009B_0161	caṇḍālaḥ pāpakarmā vā jāyate sa narādhamaḥ<BR>
13,080.045d@009B_0162	ghrāṇena kapilāṃ yas tu pramādād upajīvati<BR>
13,080.045d@009B_0163	so 'pi varṣasahasrāṇi tiryagyonau prajāyate<BR>
13,080.045d@009B_0164	vyādhigrasto jaḍo rogī bhaven mānuṣyam āgataḥ<BR>
13,080.045d@009B_0165	madhusarpiḥsugandhās tu kapilāḥ śāstrataḥ smṛtāḥ<BR>
13,080.045d@009B_0166	etāḥ samupajīveta so 'pi tiryakṣu jāyate<BR>
13,080.045d@009B_0167	sthāvaratvam anuprāpto yadi mānuṣyatāṃ labhet<BR>
13,080.045d@009B_0168	alpāyuḥ sa bhavej jāto hīnavarṇakulodbhavaḥ<BR>
13,080.045d@009B_0169	ye tu pāpā hy asūyante kapilāṃ vāhayanti ca<BR>
13,080.045d@009B_0170	nirayeṣu pratiṣṭhante yāvad ābhūtasaṃplavam<BR>
13,081.001	yudhiṣṭhira uvāca<BR>
13,081.001a	mayā gavāṃ purīṣaṃ vai śriyā juṣṭam iti śrutam<BR>
13,081.001c	etad icchāmy ahaṃ śrotuṃ saṃśayo 'tra hi me mahān<BR>
13,081.002	bhīṣma uvāca<BR>
13,081.002a	atrāpy udāharantīmam itihāsaṃ purātanam<BR>
13,081.002c	gobhir nṛpeha saṃvādaṃ śriyā bharatasattama<BR>
13,081.003a	śrīḥ kṛtveha vapuḥ kāntaṃ gomadhyaṃ praviveśa ha<BR>
13,081.003c	gāvo 'tha vismitās tasyā dṛṣṭvā rūpasya saṃpadam<BR>
13,081.004	gāva ūcuḥ<BR>
13,081.004a	kāsi devi kuto vā tvaṃ rūpeṇāpratimā bhuvi<BR>
13,081.004c	vismitāḥ sma mahābhāge tava rūpasya saṃpadā<BR>
13,081.005a	icchāmas tvāṃ vayaṃ jñātuṃ kā tvaṃ kva ca gamiṣyasi<BR>
13,081.005c	tattvena ca suvarṇābhe sarvam etad bravīhi naḥ<BR>
13,081.006	śrīr uvāca<BR>
13,081.006a	lokakāntāsmi bhadraṃ vaḥ śrīr nāmneha pariśrutā<BR>
13,081.006c	mayā daityāḥ parityaktā vinaṣṭāḥ śāśvatīḥ samāḥ<BR>
13,081.006d*0383_01	mayābhipannā devāś ca modante śāśvatīḥ samāḥ<BR>
13,081.007a	indro vivasvān somaś ca viṣṇur āpo 'gnir eva ca<BR>
13,081.007c	mayābhipannā ṛdhyante ṛṣayo devatās tathā<BR>
13,081.008a	yāṃś ca dviṣāmy ahaṃ gāvas te vinaśyanti sarvaśaḥ<BR>
13,081.008c	dharmārthakāmahīnāś ca te bhavanty asukhānvitāḥ<BR>
13,081.009a	evaṃprabhāvāṃ māṃ gāvo vijānīta sukhapradām<BR>
13,081.009c	icchāmi cāpi yuṣmāsu vastuṃ sarvāsu nityadā<BR>
13,081.009e	āgatā prārthayānāhaṃ śrījuṣṭā bhavatānaghāḥ<BR>
13,081.010	gāva ūcuḥ<BR>
13,081.010a	adhruvāṃ cañcalāṃ ca tvāṃ sāmānyāṃ bahubhiḥ saha<BR>
13,081.010c	na tvām icchāmi bhadraṃ te gamyatāṃ yatra rocate<BR>
13,081.011a	vapuṣmantyo vayaṃ sarvāḥ kim asmākaṃ tvayādya vai<BR>
13,081.011c	yatreṣṭaṃ gamyatāṃ tatra kṛtakāryā vayaṃ tvayā<BR>
13,081.012	śrīr uvāca<BR>
13,081.012a	kim etad vaḥ kṣamaṃ gāvo yan māṃ nehābhyanandatha<BR>
13,081.012c	na māṃ saṃprati gṛhṇītha kasmād vai durlabhāṃ satīm<BR>
13,081.013a	satyaś ca lokavādo 'yaṃ loke carati suvratāḥ<BR>
13,081.013c	svayaṃ prāpte paribhavo bhavatīti viniścayaḥ<BR>
13,081.014a	mahad ugraṃ tapaḥ kṛtvā māṃ niṣevanti mānavāḥ<BR>
13,081.014c	devadānavagandharvāḥ piśācoragarākṣasāḥ<BR>
13,081.015a	kṣamam etad dhi vo gāvaḥ pratigṛhṇīta mām iha<BR>
13,081.015c	nāvamanyā hy ahaṃ saumyās trailokye sacarācare<BR>
13,081.016	gāva ūcuḥ<BR>
13,081.016a	nāvamanyāmahe devi na tvāṃ paribhavāmahe<BR>
13,081.016c	adhruvā calacittāsi tatas tvāṃ varjayāmahe<BR>
13,081.017a	bahunātra kim uktena gamyatāṃ yatra vāñchasi<BR>
13,081.017c	vapuṣmatyo vayaṃ sarvāḥ kim asmākaṃ tvayānaghe<BR>
13,081.018	śrīr uvāca<BR>
13,081.018a	avajñātā bhaviṣyāmi sarvalokeṣu mānadāḥ<BR>
13,081.018c	pratyākhyānena yuṣmābhiḥ prasādaḥ kriyatām iti<BR>
13,081.019a	mahābhāgā bhavatyo vai śaraṇyāḥ śaraṇāgatām<BR>
13,081.019c	paritrāyantu māṃ nityaṃ bhajamānām aninditām<BR>
13,081.019e	mānanāṃ tv aham icchāmi bhavatyaḥ satataṃ śubhāḥ<BR>
13,081.020a	apy ekāṅge tu vo vastum icchāmi ca sukutsite<BR>
13,081.020c	na vo 'sti kutsitaṃ kiṃ cid aṅgeṣv ālakṣyate 'naghāḥ<BR>
13,081.021a	puṇyāḥ pavitrāḥ subhagā mamādeśaṃ prayacchata<BR>
13,081.021c	vaseyaṃ yatra cāṅge 'haṃ tan me vyākhyātum arhatha<BR>
13,081.022	bhīṣma uvāca<BR>
13,081.022a	evam uktās tu tā gāvaḥ śubhāḥ karuṇavatsalāḥ<BR>
13,081.022c	saṃmantrya sahitāḥ sarvāḥ śriyam ūcur narādhipa<BR>
13,081.023a	avaśyaṃ mānanā kāryā tavāsmābhir yaśasvini<BR>
13,081.023c	śakṛnmūtre nivasa naḥ puṇyam etad dhi naḥ śubhe<BR>
13,081.024	śrīr uvāca<BR>
13,081.024a	diṣṭyā prasādo yuṣmābhiḥ kṛto me 'nugrahātmakaḥ<BR>
13,081.024c	evaṃ bhavatu bhadraṃ vaḥ pūjitāsmi sukhapradāḥ<BR>
13,081.025	bhīṣma uvāca<BR>
13,081.025a	evaṃ kṛtvā tu samayaṃ śrīr gobhiḥ saha bhārata<BR>
13,081.025c	paśyantīnāṃ tatas tāsāṃ tatraivāntaradhīyata<BR>
13,081.026a	etad gośakṛtaḥ putra māhātmyaṃ te 'nuvarṇitam<BR>
13,081.026c	māhātmyaṃ ca gavāṃ bhūyaḥ śrūyatāṃ gadato mama<BR>
13,082.001	bhīṣma uvāca<BR>
13,082.001a	ye ca gāḥ saṃprayacchanti hutaśiṣṭāśinaś ca ye<BR>
13,082.001c	teṣāṃ satrāṇi yajñāś ca nityam eva yudhiṣṭhira<BR>
13,082.002a	ṛte dadhighṛteneha na yajñaḥ saṃpravartate<BR>
13,082.002c	tena yajñasya yajñatvam atomūlaṃ ca lakṣyate<BR>
13,082.003a	dānānām api sarveṣāṃ gavāṃ dānaṃ praśasyate<BR>
13,082.003c	gāvaḥ śreṣṭhāḥ pavitrāś ca pāvanaṃ hy etad uttamam<BR>
13,082.004a	puṣṭyartham etāḥ seveta śāntyartham api caiva ha<BR>
13,082.004c	payo dadhi ghṛtaṃ yāsāṃ sarvapāpapramocanam<BR>
13,082.005a	gāvas tejaḥ paraṃ proktam iha loke paratra ca<BR>
13,082.005c	na gobhyaḥ paramaṃ kiṃ cit pavitraṃ puruṣarṣabha<BR>
13,082.006a	atrāpy udāharantīmam itihāsaṃ purātanam<BR>
13,082.006c	pitāmahasya saṃvādam indrasya ca yudhiṣṭhira<BR>
13,082.007a	parābhūteṣu daityeṣu śakre tribhuvaneśvare<BR>
13,082.007c	prajāḥ samuditāḥ sarvāḥ satyadharmaparāyaṇāḥ<BR>
13,082.008a	atharṣayaḥ sagandharvāḥ kiṃnaroragarākṣasāḥ<BR>
13,082.008c	devāsurasuparṇāś ca prajānāṃ patayas tathā<BR>
13,082.008e	paryupāsanta kauravya kadā cid vai pitāmaham<BR>
13,082.009a	nāradaḥ parvataś caiva viśvāvasuhahāhuhū<BR>
13,082.009c	divyatāneṣu gāyantaḥ paryupāsanta taṃ prabhum<BR>
13,082.010a	tatra divyāni puṣpāṇi prāvahat pavanas tathā<BR>
13,082.010c	ājahrur ṛtavaś cāpi sugandhīni pṛthak pṛthak<BR>
13,082.011a	tasmin devasamāvāye sarvabhūtasamāgame<BR>
13,082.011c	divyavāditrasaṃghuṣṭe divyastrīcāraṇāvṛte<BR>
13,082.011e	indraḥ papraccha deveśam abhivādya praṇamya ca<BR>
13,082.012a	devānāṃ bhagavan kasmāl lokeśānāṃ pitāmaha<BR>
13,082.012c	upariṣṭād gavāṃ loka etad icchāmi veditum<BR>
13,082.013a	kiṃ tapo brahmacaryaṃ vā gobhiḥ kṛtam iheśvara<BR>
13,082.013c	devānām upariṣṭād yad vasanty arajasaḥ sukham<BR>
13,082.014a	tataḥ provāca taṃ brahmā śakraṃ balanisūdanam<BR>
13,082.014c	avajñātās tvayā nityaṃ gāvo balanisūdana<BR>
13,082.015a	tena tvam āsāṃ māhātmyaṃ na vettha śṛṇu tat prabho<BR>
13,082.015c	gavāṃ prabhāvaṃ paramaṃ māhātmyaṃ ca surarṣabha<BR>
13,082.016a	yajñāṅgaṃ kathitā gāvo yajña eva ca vāsava<BR>
13,082.016c	etābhiś cāpy ṛte yajño na pravartet kathaṃ cana<BR>
13,082.017a	dhārayanti prajāś caiva payasā haviṣā tathā<BR>
13,082.017c	etāsāṃ tanayāś cāpi kṛṣiyogam upāsate<BR>
13,082.018a	janayanti ca dhānyāni bījāni vividhāni ca<BR>
13,082.018c	tato yajñāḥ pravartante havyaṃ kavyaṃ ca sarvaśaḥ<BR>
13,082.019a	payo dadhi ghṛtaṃ caiva puṇyāś caitāḥ surādhipa<BR>
13,082.019c	vahanti vividhān bhārān kṣuttṛṣṇāparipīḍitāḥ<BR>
13,082.020a	munīṃś ca dhārayantīha prajāś caivāpi karmaṇā<BR>
13,082.020c	vāsavākūṭavāhinyaḥ karmaṇā sukṛtena ca<BR>
13,082.020e	upariṣṭāt tato 'smākaṃ vasanty etāḥ sadaiva hi<BR>
13,082.021a	etat te kāraṇaṃ śakra nivāsakṛtam adya vai<BR>
13,082.021c	gavāṃ devopariṣṭād dhi samākhyātaṃ śatakrato<BR>
13,082.022a	etā hi varadattāś ca varadāś caiva vāsava<BR>
13,082.022c	saurabhyaḥ puṇyakarmiṇyaḥ pāvanāḥ śubhalakṣaṇāḥ<BR>
13,082.023a	yadarthaṃ gā gatāś caiva saurabhyaḥ surasattama<BR>
13,082.023c	tac ca me śṛṇu kārtsnyena vadato balasūdana<BR>
13,082.024a	purā devayuge tāta daityendreṣu mahātmasu<BR>
13,082.024c	trīṃl lokān anuśāsatsu viṣṇau garbhatvam āgate<BR>
13,082.025a	adityās tapyamānāyās tapo ghoraṃ suduścaram<BR>
13,082.025c	putrārtham amaraśreṣṭha pādenaikena nityadā<BR>
13,082.026a	tāṃ tu dṛṣṭvā mahādevīṃ tapyamānāṃ mahat tapaḥ<BR>
13,082.026c	dakṣasya duhitā devī surabhir nāma nāmataḥ<BR>
13,082.027a	atapyata tapo ghoraṃ hṛṣṭā dharmaparāyaṇā<BR>
13,082.027c	kailāsaśikhare ramye devagandharvasevite<BR>
13,082.028a	vyatiṣṭhad ekapādena paramaṃ yogam āsthitā<BR>
13,082.028c	daśa varṣasahasrāṇi daśa varṣaśatāni ca<BR>
13,082.029a	saṃtaptās tapasā tasyā devāḥ sarṣimahoragāḥ<BR>
13,082.029c	tatra gatvā mayā sārdhaṃ paryupāsanta tāṃ śubhām<BR>
13,082.030a	athāham abruvaṃ tatra devīṃ tāṃ tapasānvitām<BR>
13,082.030c	kimarthaṃ tapyate devi tapo ghoram anindite<BR>
13,082.031a	prītas te 'haṃ mahābhāge tapasānena śobhane<BR>
13,082.031c	varayasva varaṃ devi dātāsmīti puraṃdara<BR>
13,082.032	surabhy uvāca<BR>
13,082.032a	vareṇa bhagavan mahyaṃ kṛtaṃ lokapitāmaha<BR>
13,082.032c	eṣa eva varo me 'dya yat prīto 'si mamānagha<BR>
13,082.033	brahmovāca<BR>
13,082.033a	tām evaṃ bruvatīṃ devīṃ surabhīṃ tridaśeśvara<BR>
13,082.033c	pratyabruvaṃ yad devendra tan nibodha śacīpate<BR>
13,082.034a	alobhakāmyayā devi tapasā ca śubhena te<BR>
13,082.034c	prasanno 'haṃ varaṃ tasmād amaratvaṃ dadāni te<BR>
13,082.035a	trayāṇām api lokānām upariṣṭān nivatsyasi<BR>
13,082.035c	matprasādāc ca vikhyāto golokaḥ sa bhaviṣyati<BR>
13,082.036a	mānuṣeṣu ca kurvāṇāḥ prajāḥ karma sutās tava<BR>
13,082.036c	nivatsyanti mahābhāge sarvā duhitaraś ca te<BR>
13,082.037a	manasā cintitā bhogās tvayā vai divyamānuṣāḥ<BR>
13,082.037c	yac ca svargasukhaṃ devi tat te saṃpatsyate śubhe<BR>
13,082.038a	tasyā lokāḥ sahasrākṣa sarvakāmasamanvitāḥ<BR>
13,082.038c	na tatra kramate mṛtyur na jarā na ca pāvakaḥ<BR>
13,082.038e	na dainyaṃ nāśubhaṃ kiṃ cid vidyate tatra vāsava<BR>
13,082.039a	tatra divyāny araṇyāni divyāni bhavanāni ca<BR>
13,082.039c	vimānāni ca yuktāni kāmagāni ca vāsava<BR>
13,082.039d*0384_01	brahmacaryeṇa tapasā satyena ca damena ca<BR>
13,082.040a	vrataiś ca vividhaiḥ puṇyais tathā tīrthānusevanāt<BR>
13,082.040c	tapasā mahatā caiva sukṛtena ca karmaṇā<BR>
13,082.040e	śakyaḥ samāsādayituṃ golokaḥ puṣkarekṣaṇa<BR>
13,082.041a	etat te sarvam ākhyātaṃ mayā śakrānupṛcchate<BR>
13,082.041c	na te paribhavaḥ kāryo gavām arinisūdana<BR>
13,082.042	bhīṣma uvāca<BR>
13,082.042a	etac chrutvā sahasrākṣaḥ pūjayām āsa nityadā<BR>
13,082.042c	gāś cakre bahumānaṃ ca tāsu nityaṃ yudhiṣṭhira<BR>
13,082.043a	etat te sarvam ākhyātaṃ pāvanaṃ ca mahādyute<BR>
13,082.043c	pavitraṃ paramaṃ cāpi gavāṃ māhātmyam uttamam<BR>
13,082.043e	kīrtitaṃ puruṣavyāghra sarvapāpavināśanam<BR>
13,082.044a	ya idaṃ kathayen nityaṃ brāhmaṇebhyaḥ samāhitaḥ<BR>
13,082.044c	havyakavyeṣu yajñeṣu pitṛkāryeṣu caiva ha<BR>
13,082.044e	sārvakāmikam akṣayyaṃ pitṝṃs tasyopatiṣṭhati<BR>
13,082.045a	goṣu bhaktaś ca labhate yad yad icchati mānavaḥ<BR>
13,082.045c	striyo 'pi bhaktā yā goṣu tāś ca kāmān avāpnuyuḥ<BR>
13,082.046a	putrārthī labhate putraṃ kanyā patim avāpnuyāt<BR>
13,082.046c	dhanārthī labhate vittaṃ dharmārthī dharmam āpnuyāt<BR>
13,082.047a	vidyārthī prāpnuyād vidyāṃ sukhārthī prāpnuyāt sukham<BR>
13,082.047c	na kiṃ cid durlabhaṃ caiva gavāṃ bhaktasya bhārata<BR>
13,083.000*0385_01	namaḥ sarvasahābhyaś cety abhidhāya dine dine<BR>
13,083.000*0385_02	namaskaroti gobhyo yaḥ sa sukhaṃ yāti tatpatham<BR>
13,083.000*0386_00	vaiśaṃpāyana uvāca<BR>
13,083.000*0386_01	evaṃ śrutvā paraṃ puṇyaṃ gavāṃ dānam anuttamam<BR>
13,083.000*0386_02	dharmarājaḥ prahṛṣṭātmā kauravaṃ punar abravīt<BR>
13,083.001	yudhiṣṭhira uvāca<BR>
13,083.001a	uktaṃ pitāmahenedaṃ gavāṃ dānam anuttamam<BR>
13,083.001c	viśeṣeṇa narendrāṇām iti dharmam avekṣatām<BR>
13,083.002a	rājyaṃ hi satataṃ duḥkham āśramāś ca sudurvidāḥ<BR>
13,083.002c	parivāreṇa vai duḥkhaṃ durdharaṃ cākṛtātmabhiḥ<BR>
13,083.002e	bhūyiṣṭhaṃ ca narendrāṇāṃ vidyate na śubhā gatiḥ<BR>
13,083.003a	pūyante te 'tra niyataṃ prayacchanto vasuṃdharām<BR>
13,083.003c	pūrvaṃ ca kathitā dharmās tvayā me kurunandana<BR>
13,083.004a	evam eva gavām uktaṃ pradānaṃ te nṛgeṇa ha<BR>
13,083.004c	ṛṣiṇā nāciketena pūrvam eva nidarśitam<BR>
13,083.004d*0387_01	nidarśitaṃ pūrvam eva ṛṣiṇā nāsiketunā<BR>
13,083.005a	vedopaniṣade caiva sarvakarmasu dakṣiṇā<BR>
13,083.005c	sarvakratuṣu coddiṣṭaṃ bhūmir gāvo 'tha kāñcanam<BR>
13,083.006a	tatra śrutis tu paramā suvarṇaṃ dakṣiṇeti vai<BR>
13,083.006c	etad icchāmy ahaṃ śrotuṃ pitāmaha yathātatham<BR>
13,083.007a	kiṃ suvarṇaṃ kathaṃ jātaṃ kasmin kāle kim ātmakam<BR>
13,083.007c	kiṃ dānaṃ kiṃ phalaṃ caiva kasmāc ca param ucyate<BR>
13,083.008a	kasmād dānaṃ suvarṇasya pūjayanti manīṣiṇaḥ<BR>
13,083.008c	kasmāc ca dakṣiṇārthaṃ tad yajñakarmasu śasyate<BR>
13,083.009a	kasmāc ca pāvanaṃ śreṣṭhaṃ bhūmer gobhyaś ca kāñcanam<BR>
13,083.009c	paramaṃ dakṣiṇārthe ca tad bravīhi pitāmaha<BR>
13,083.010	bhīṣma uvāca<BR>
13,083.010a	śṛṇu rājann avahito bahukāraṇavistaram<BR>
13,083.010c	jātarūpasamutpattim anubhūtaṃ ca yan mayā<BR>
13,083.011a	pitā mama mahātejāḥ śaṃtanur nidhanaṃ gataḥ<BR>
13,083.011c	tasya ditsur ahaṃ śrāddhaṃ gaṅgādvāram upāgamam<BR>
13,083.012a	tatrāgamya pituḥ putra śrāddhakarma samārabham<BR>
13,083.012c	mātā me jāhnavī caiva sāhāyyam akarot tadā<BR>
13,083.013a	tato 'gratas tapaḥsiddhān upaveśya bahūn ṛṣīn<BR>
13,083.013c	toyapradānāt prabhṛti kāryāṇy aham athārabham<BR>
13,083.014a	tat samāpya yathoddiṣṭaṃ pūrvakarma samāhitaḥ<BR>
13,083.014c	dātuṃ nirvapaṇaṃ samyag yathāvad aham ārabham<BR>
13,083.015a	tatas taṃ darbhavinyāsaṃ bhittvā surucirāṅgadaḥ<BR>
13,083.015c	pralambābharaṇo bāhur udatiṣṭhad viśāṃ pate<BR>
13,083.016a	tam utthitam ahaṃ dṛṣṭvā paraṃ vismayam āgamam<BR>
13,083.016c	pratigrahītā sākṣān me piteti bharatarṣabha<BR>
13,083.017a	tato me punar evāsīt saṃjñā saṃcintya śāstrataḥ<BR>
13,083.017c	nāyaṃ vedeṣu vihito vidhir hasta iti prabho<BR>
13,083.017e	piṇḍo deyo nareṇeha tato matir abhūn mama<BR>
13,083.018a	sākṣān neha manuṣyasya pitaro 'ntarhitāḥ kva cit<BR>
13,083.018c	gṛhṇanti vihitaṃ tv evaṃ piṇḍo deyaḥ kuśeṣv iti<BR>
13,083.019a	tato 'haṃ tad anādṛtya pitur hastanidarśanam<BR>
13,083.019c	śāstrapramāṇāt sūkṣmaṃ tu vidhiṃ pārthiva saṃsmaran<BR>
13,083.020a	tato darbheṣu tat sarvam adadaṃ bharatarṣabha<BR>
13,083.020c	śāstramārgānusāreṇa tad viddhi manujarṣabha<BR>
13,083.021a	tataḥ so 'ntarhito bāhuḥ pitur mama narādhipa<BR>
13,083.021c	tato māṃ darśayām āsuḥ svapnānte pitaras tadā<BR>
13,083.022a	prīyamāṇās tu mām ūcuḥ prītāḥ sma bharatarṣabha<BR>
13,083.022c	vijñānena tavānena yan na muhyasi dharmataḥ<BR>
13,083.023a	tvayā hi kurvatā śāstraṃ pramāṇam iha pārthiva<BR>
13,083.023c	ātmā dharmaḥ śrutaṃ vedāḥ pitaraś ca maharṣibhiḥ<BR>
13,083.024a	sākṣāt pitāmaho brahmā guravo 'tha prajāpatiḥ<BR>
13,083.024c	pramāṇam upanītā vai sthitiś ca na vicālitā<BR>
13,083.025a	tad idaṃ samyag ārabdhaṃ tvayādya bharatarṣabha<BR>
13,083.025c	kiṃ tu bhūmer gavāṃ cārthe suvarṇaṃ dīyatām iti<BR>
13,083.026a	evaṃ vayaṃ ca dharmaś ca sarve cāsmatpitāmahāḥ<BR>
13,083.026c	pāvitā vai bhaviṣyanti pāvanaṃ paramaṃ hi tat<BR>
13,083.027a	daśa pūrvān daśa parāṃs tathā saṃtārayanti te<BR>
13,083.027c	suvarṇaṃ ye prayacchanti evaṃ me pitaro 'bruvan<BR>
13,083.028a	tato 'haṃ vismito rājan pratibuddho viśāṃ pate<BR>
13,083.028c	suvarṇadāne 'karavaṃ matiṃ bharatasattama<BR>
13,083.029a	itihāsam imaṃ cāpi śṛṇu rājan purātanam<BR>
13,083.029c	jāmadagnyaṃ prati vibho dhanyam āyuṣyam eva ca<BR>
13,083.030a	jāmadagnyena rāmeṇa tīvraroṣānvitena vai<BR>
13,083.030c	triḥsaptakṛtvaḥ pṛthivī kṛtā niḥkṣatriyā purā<BR>
13,083.031a	tato jitvā mahīṃ kṛtsnāṃ rāmo rājīvalocanaḥ<BR>
13,083.031c	ājahāra kratuṃ vīro brahmakṣatreṇa pūjitam<BR>
13,083.032a	vājimedhaṃ mahārāja sarvakāmasamanvitam<BR>
13,083.032c	pāvanaṃ sarvabhūtānāṃ tejodyutivivardhanam<BR>
13,083.033a	vipāpmāpi sa tejasvī tena kratuphalena vai<BR>
13,083.033c	naivātmano 'tha laghutāṃ jāmadagnyo 'bhyagacchata<BR>
13,083.034a	sa tu kratuvareṇeṣṭvā mahātmā dakṣiṇāvatā<BR>
13,083.034c	papracchāgamasaṃpannān ṛṣīn devāṃś ca bhārgavaḥ<BR>
13,083.035a	pāvanaṃ yat paraṃ nṝṇām ugre karmaṇi vartatām<BR>
13,083.035c	tad ucyatāṃ mahābhāgā iti jātaghṛṇo 'bravīt<BR>
13,083.035f*0388_01	pratyuvāca tatas teṣāṃ vasiṣṭho bhagavān ṛṣiḥ<BR>
13,083.035f*0389_01	rāma viprāḥ satkriyantāṃ vedaprāmāṇyadarśanāt<BR>
13,083.035f*0389_02	bhūyaś ca viprarṣigaṇāḥ praṣṭavyāḥ pāvanaṃ prati<BR>
13,083.035f*0389_03	te yad brūyur mahāprājñās tac caiva samudācara<BR>
13,083.035f*0389_04	tato vasiṣṭhaṃ devarṣim agastyam atha kaśyapam<BR>
13,083.035f*0389_05	tam evārthaṃ mahātejāḥ papraccha bhṛgunandanaḥ<BR>
13,083.035f*0389_06	jātā matir me viprendrāḥ kathaṃ pūyeyam ity uta<BR>
13,083.035f*0389_07	kena vā karmayogena pradāneneha kena vā<BR>
13,083.035f*0389_08	yadi vo 'nugrahakṛtā buddhir māṃ prati sattamāḥ<BR>
13,083.035f*0389_09	ṛṣaya ūcuḥ<BR>
13,083.035f*0389_09	prabrūta pāvanaṃ kiṃ me bhaved iti tapodhanāḥ<BR>
13,083.035f*0389_10	gāś ca vittaṃ ca bhūmiṃ ca dattveha bhṛgunandana<BR>
13,083.035f*0389_11	pāpakṛn mucyate martya iti bhārgava śuśruma<BR>
13,083.035f*0389_12	anyad dānaṃ tu viprarṣe śrūyatāṃ pāvanaṃ mahat<BR>
13,083.035f*0389_13	divyam atyadbhutākāram apatyaṃ jātavedasaḥ<BR>
13,083.035f*0389_14	dagdhvā lokān purā vīryāt saṃbhūtam iha śuśruma<BR>
13,083.035f*0389_15	suvarṇam iti vikhyātaṃ tad dadat siddhim eṣyasi<BR>
13,083.035f*0389_16	tato 'bravīd vasiṣṭhas taṃ bhagavān saṃśitavrataḥ<BR>
13,083.035f*0389_17	śṛṇu rāma yathotpannaṃ suvarṇam analaprabham<BR>
13,083.035f*0389_18	yat phalaṃ cāsya vihitaṃ dāne param ihocyate<BR>
13,083.035f*0389_19	suvarṇaṃ yena yasmāc ca yathā ca guṇavattaram<BR>
13,083.035f*0389_20	tan nibodha mahābāho sarvaṃ nigadato mama<BR>
13,083.035f*0389_21	agnīṣomātmakam idaṃ suvarṇaṃ viddhi niścaye<BR>
13,083.035f*0389_22	ajo 'gnir varuṇo meṣaḥ sūryo 'śva iti darśanam<BR>
13,083.035f*0389_23	kuñjarāś ca smṛtā nāgā mahiṣāś cāsurā iti<BR>
13,083.035f*0389_24	kukkuṭāś ca varāhāś ca rākṣasā bhṛgunandana<BR>
13,083.035f*0389_25	iḍā gāvaḥ payaḥ somo bhūmir ity eva ca śrutiḥ<BR>
13,083.035f*0389_26	jagat sarvaṃ vinirmathya tejorāśiḥ samutthitaḥ<BR>
13,083.035f*0389_27	suvarṇam ebhyo viprarṣe ratnaṃ paramam uttamam<BR>
13,083.035f*0389_28	etasmāt kāraṇād devā gandharvoragarākṣasāḥ<BR>
13,083.035f*0389_29	manuṣyāś ca piśācāś ca prayatā dhārayanti tat<BR>
13,083.035f*0389_30	mukuṭair aṅgadayutair alaṃkāraiḥ pṛthagvidhaiḥ<BR>
13,083.035f*0389_31	suvarṇavikṛtais tatra virājante bhṛgūttama<BR>
13,083.035f*0389_32	tasmāt sarvapavitrebhyaḥ pavitraṃ paramaṃ smṛtam<BR>
13,083.035f*0389_33	bhūmer gobhyo 'tha ratnebhyas tad viddhi bharatarṣabha<BR>
13,083.035f*0389_34	pṛthivīṃ gāś ca dattveha yac cānyad api kiṃ cana<BR>
13,083.035f*0389_35	viśiṣyate suvarṇasya dānaṃ paramakaṃ vibho<BR>
13,083.035f*0389_36	akṣayaṃ pāvanaṃ caiva suvarṇam amaradyute<BR>
13,083.035f*0389_37	prayaccha dvijamukhyebhyaḥ pāvanaṃ hy etad uttamam<BR>
13,083.035f*0389_38	suvarṇam eva sarvāsu dakṣiṇāsu vidhīyate<BR>
13,083.035f*0389_39	suvarṇaṃ ye prayacchanti sarvadās te bhavanty uta<BR>
13,083.036	vasiṣṭha uvāca<BR>
13,083.036a	devatās te prayacchanti suvarṇaṃ ye dadaty uta<BR>
13,083.036c	agnir hi devatāḥ sarvāḥ suvarṇaṃ ca tad ātmakam<BR>
13,083.037a	tasmāt suvarṇaṃ dadatā dattāḥ sarvāś ca devatāḥ<BR>
13,083.037c	bhavanti puruṣavyāghra na hy ataḥ paramaṃ viduḥ<BR>
13,083.038a	bhūya eva ca māhātmyaṃ suvarṇasya nibodha me<BR>
13,083.038c	gadato mama viprarṣe sarvaśastrabhṛtāṃ vara<BR>
13,083.039a	mayā śrutam idaṃ pūrvaṃ purāṇe bhṛgunandana<BR>
13,083.039c	prajāpateḥ kathayato manoḥ svāyaṃbhuvasya vai<BR>
13,083.040a	śūlapāṇer bhagavato rudrasya ca mahātmanaḥ<BR>
13,083.040c	girau himavati śreṣṭhe tadā bhṛgukulodvaha<BR>
13,083.041a	devyā vivāhe nirvṛtte rudrāṇyā bhṛgunandana<BR>
13,083.041c	samāgame bhagavato devyā saha mahātmanaḥ<BR>
13,083.041e	tataḥ sarve samudvignā bhagavantam upāgaman<BR>
13,083.042a	te mahādevam āsīnaṃ devīṃ ca varadām umām<BR>
13,083.042c	prasādya śirasā sarve rudram ūcur bhṛgūdvaha<BR>
13,083.043a	ayaṃ samāgamo deva devyā saha tavānagha<BR>
13,083.043c	tapasvinas tapasvinyā tejasvinyātitejasaḥ<BR>
13,083.043e	amoghatejās tvaṃ deva devī ceyam umā tathā<BR>
13,083.044a	apatyaṃ yuvayor deva balavad bhavitā prabho<BR>
13,083.044c	tan nūnaṃ triṣu lokeṣu na kiṃ cic cheṣayiṣyati<BR>
13,083.045a	tad ebhyaḥ praṇatebhyas tvaṃ devebhyaḥ pṛthulocana<BR>
13,083.045c	varaṃ prayaccha lokeśa trailokyahitakāmyayā<BR>
13,083.045e	apatyārthaṃ nigṛhṇīṣva tejo jvalitam uttamam<BR>
13,083.045e*0390_01	tejaḥ paramakaṃ vibho<BR>
13,083.045e*0390_02	trailokyasārau hi yuvāṃ lokaṃ saṃtāpayiṣyatha<BR>
13,083.045e*0390_03	tad apatyaṃ hi yuvayor devān abhibhaved dhruvam<BR>
13,083.045e*0390_04	na hi te pṛthivī devī na ca dyaur na divaṃ prabho<BR>
13,083.045e*0390_05	vīryaṃ dhārayituṃ śaktāḥ samastā iti no matiḥ<BR>
13,083.045e*0390_06	tejaḥprabhāvān nirdagdhaṃ na syāt sarvam idaṃ jagat<BR>
13,083.045e*0390_07	tasmāt prasādaṃ bhagavan kartum arhasi naḥ prabho<BR>
13,083.045e*0390_08	na devyāḥ saṃbhavet putro bhavataḥ surasattama<BR>
13,083.045e*0390_09	dhairyād eva nigṛhṇīṣva<BR>
13,083.046a	iti teṣāṃ kathayatāṃ bhagavān govṛṣadhvajaḥ<BR>
13,083.046c	evam astv iti devāṃs tān viprarṣe pratyabhāṣata<BR>
13,083.047a	ity uktvā cordhvam anayat tad reto vṛṣavāhanaḥ<BR>
13,083.047c	ūrdhvaretāḥ samabhavat tataḥprabhṛti cāpi saḥ<BR>
13,083.048a	rudrāṇī tu tataḥ kruddhā prajocchede tathā kṛte<BR>
13,083.048c	devān athābravīt tatra strībhāvāt paruṣaṃ vacaḥ<BR>
13,083.049a	yasmād apatyakāmo vai bhartā me vinivartitaḥ<BR>
13,083.049c	tasmāt sarve surā yūyam anapatyā bhaviṣyatha<BR>
13,083.050a	prajocchedo mama kṛto yasmād yuṣmābhir adya vai<BR>
13,083.050c	tasmāt prajā vaḥ khagamāḥ sarveṣāṃ na bhaviṣyati<BR>
13,083.051a	pāvakas tu na tatrāsīc chāpakāle bhṛgūdvaha<BR>
13,083.051c	devā devyās tathā śāpād anapatyās tadābhavan<BR>
13,083.052a	rudras tu tejo 'pratimaṃ dhārayām āsa tat tadā<BR>
13,083.052c	praskannaṃ tu tatas tasmāt kiṃ cit tatrāpatad bhuvi<BR>
13,083.053a	tat papāta tadā cāgnau vavṛdhe cādbhutopamam<BR>
13,083.053c	tejas tejasi saṃpṛktam ekayonitvam āgatam<BR>
13,083.054a	etasminn eva kāle tu devāḥ śakrapurogamāḥ<BR>
13,083.054c	asuras tārako nāma tena saṃtāpitā bhṛśam<BR>
13,083.055a	ādityā vasavo rudrā maruto 'thāśvināv api<BR>
13,083.055c	sādhyāś ca sarve saṃtrastā daiteyasya parākramāt<BR>
13,083.056a	sthānāni devatānāṃ hi vimānāni purāṇi ca<BR>
13,083.056c	ṛṣīṇām āśramāś caiva babhūvur asurair hṛtāḥ<BR>
13,083.057a	te dīnamanasaḥ sarve devāś ca ṛṣayaś ca ha<BR>
13,083.057c	prajagmuḥ śaraṇaṃ devaṃ brahmāṇam ajaraṃ prabhum<BR>
13,083.057d*0391_01	vareṇyaṃ varadaṃ devaṃ stotum ārebhire prabhum<BR>
13,084.001	devā ūcuḥ<BR>
13,084.001a	asuras tārako nāma tvayā dattavaraḥ prabho<BR>
13,084.001c	surān ṛṣīṃś ca kliśnāti vadhas tasya vidhīyatām<BR>
13,084.002a	tasmād bhayaṃ samutpannam asmākaṃ vai pitāmaha<BR>
13,084.002c	paritrāyasva no deva na hy anyā gatir asti naḥ<BR>
13,084.003	brahmovāca<BR>
13,084.003a	samo 'haṃ sarvabhūtānām adharmaṃ neha rocaye<BR>
13,084.003c	hanyatāṃ tārakaḥ kṣipraṃ surarṣigaṇabādhakaḥ<BR>
13,084.004a	vedā dharmāś ca notsādaṃ gaccheyuḥ surasattamāḥ<BR>
13,084.004c	vihitaṃ pūrvam evātra mayā vai vyetu vo jvaraḥ<BR>
13,084.005	devā ūcuḥ<BR>
13,084.005a	varadānād bhagavato daiteyo balagarvitaḥ<BR>
13,084.005c	devair na śakyate hantuṃ sa kathaṃ praśamaṃ vrajet<BR>
13,084.006a	sa hi naiva sma devānāṃ nāsurāṇāṃ na rakṣasām<BR>
13,084.006c	vadhyaḥ syām iti jagrāha varaṃ tvattaḥ pitāmaha<BR>
13,084.007a	devāś ca śaptā rudrāṇyā prajocchede purā kṛte<BR>
13,084.007c	na bhaviṣyati vo 'patyam iti sarvajagatpate<BR>
13,084.008	brahmovāca<BR>
13,084.008a	hutāśano na tatrāsīc chāpakāle surottamāḥ<BR>
13,084.008c	sa utpādayitāpatyaṃ vadhārthaṃ tridaśadviṣām<BR>
13,084.009a	tad vai sarvān atikramya devadānavarākṣasān<BR>
13,084.009c	mānuṣān atha gandharvān nāgān atha ca pakṣiṇaḥ<BR>
13,084.010a	astreṇāmoghapātena śaktyā taṃ ghātayiṣyati<BR>
13,084.010c	yato vo bhayam utpannaṃ ye cānye suraśatravaḥ<BR>
13,084.011a	sanātano hi saṃkalpaḥ kāma ity abhidhīyate<BR>
13,084.011c	rudrasya tejaḥ praskannam agnau nipatitaṃ ca tat<BR>
13,084.012a	tat tejo 'gnir mahad bhūtaṃ dvitīyam iva pāvakam<BR>
13,084.012c	vadhārthaṃ devaśatrūṇāṃ gaṅgāyāṃ janayiṣyati<BR>
13,084.013a	sa tu nāvāpa taṃ śāpaṃ naṣṭaḥ sa hutabhuk tadā<BR>
13,084.013c	tasmād vo bhayahṛd devāḥ samutpatsyati pāvakiḥ<BR>
13,084.014a	anviṣyatāṃ vai jvalanas tathā cādya niyujyatām<BR>
13,084.014c	tārakasya vadhopāyaḥ kathito vai mayānaghāḥ<BR>
13,084.015a	na hi tejasvināṃ śāpās tejaḥsu prabhavanti vai<BR>
13,084.015c	balāny atibalaṃ prāpya nabalāni bhavanti vai<BR>
13,084.016a	hanyād avadhyān varadān api caiva tapasvinaḥ<BR>
13,084.016c	saṃkalpābhiruciḥ kāmaḥ sanātanatamo 'nalaḥ<BR>
13,084.017a	jagatpatir anirdeśyaḥ sarvagaḥ sarvabhāvanaḥ<BR>
13,084.017c	hṛcchayaḥ sarvabhūtānāṃ jyeṣṭho rudrād api prabhuḥ<BR>
13,084.018a	anviṣyatāṃ sa tu kṣipraṃ tejorāśir hutāśanaḥ<BR>
13,084.018c	sa vo manogataṃ kāmaṃ devaḥ saṃpādayiṣyati<BR>
13,084.019a	etad vākyam upaśrutya tato devā mahātmanaḥ<BR>
13,084.019c	jagmuḥ saṃsiddhasaṃkalpāḥ paryeṣanto vibhāvasum<BR>
13,084.020a	tatas trailokyam ṛṣayo vyacinvanta suraiḥ saha<BR>
13,084.020c	kāṅkṣanto darśanaṃ vahneḥ sarve tadgatamānasāḥ<BR>
13,084.021a	pareṇa tapasā yuktāḥ śrīmanto lokaviśrutāḥ<BR>
13,084.021c	lokān anvacaran siddhāḥ sarva eva bhṛgūdvaha<BR>
13,084.021e	naṣṭam ātmani saṃlīnaṃ nādhijagmur hutāśanam<BR>
13,084.022a	tataḥ saṃjātasaṃtrāsān agner darśanalālasān<BR>
13,084.022c	jalecaraḥ klāntamanās tejasāgneḥ pradīpitaḥ<BR>
13,084.022e	uvāca devān maṇḍūko rasātalatalotthitaḥ<BR>
13,084.023a	rasātalatale devā vasaty agnir iti prabho<BR>
13,084.023c	saṃtāpād iha saṃprāptaḥ pāvakaprabhavād aham<BR>
13,084.024a	sa saṃsupto jale devā bhagavān havyavāhanaḥ<BR>
13,084.024c	apaḥ saṃsṛjya tejobhis tena saṃtāpitā vayam<BR>
13,084.025a	tasya darśanam iṣṭaṃ vo yadi devā vibhāvasoḥ<BR>
13,084.025c	tatrainam abhigacchadhvaṃ kāryaṃ vo yadi vahninā<BR>
13,084.026a	gamyatāṃ sādhayiṣyāmo vayaṃ hy agnibhayāt surāḥ<BR>
13,084.026c	etāvad uktvā maṇḍūkas tvarito jalam āviśat<BR>
13,084.027a	hutāśanas tu bubudhe maṇḍūkasyātha paiśunam<BR>
13,084.027c	śaśāpa sa tam āsādya na rasān vetsyasīti vai<BR>
13,084.028a	taṃ sa saṃyujya śāpena maṇḍūkaṃ pāvako yayau<BR>
13,084.028c	anyatra vāsāya vibhur na ca devān adarśayat<BR>
13,084.029a	devās tv anugrahaṃ cakrur maṇḍūkānāṃ bhṛgūdvaha<BR>
13,084.029c	yat tac chṛṇu mahābāho gadato mama sarvaśaḥ<BR>
13,084.030	devā ūcuḥ<BR>
13,084.030a	agniśāpād ajihvāpi rasajñānabahiṣkṛtāḥ<BR>
13,084.030c	sarasvatīṃ bahuvidhāṃ yūyam uccārayiṣyatha<BR>
13,084.031a	bilavāsagatāṃś caiva nirādānān acetasaḥ<BR>
13,084.031c	gatāsūn api vaḥ śuṣkān bhūmiḥ saṃdhārayiṣyati<BR>
13,084.031e	tamogatāyām api ca niśāyāṃ vicariṣyatha<BR>
13,084.032a	ity uktvā tāṃs tato devāḥ punar eva mahīm imām<BR>
13,084.032c	parīyur jvalanasyārthe na cāvindan hutāśanam<BR>
13,084.033a	atha tān dviradaḥ kaś cit surendradviradopamaḥ<BR>
13,084.033c	aśvatthastho 'gnir ity evaṃ prāha devān bhṛgūdvaha<BR>
13,084.034a	śaśāpa jvalanaḥ sarvān dviradān krodhamūrchitaḥ<BR>
13,084.034c	pratīpā bhavatāṃ jihvā bhavitrīti bhṛgūdvaha<BR>
13,084.035a	ity uktvā niḥsṛto 'śvatthād agnir vāraṇasūcitaḥ<BR>
13,084.035c	praviveśa śamīgarbham atha vahniḥ suṣupsayā<BR>
13,084.035d*0392_01	viveśa kīcakānantaḥ praviśann eva sūcitaḥ<BR>
13,084.035d*0392_02	ūṣmāyāṃ cittalair vaṃśais tāṃs tyaktvā prāviśac chamīm<BR>
13,084.036a	anugrahaṃ tu nāgānāṃ yaṃ cakruḥ śṛṇu taṃ prabho<BR>
13,084.036c	devā bhṛgukulaśreṣṭha prītāḥ satyaparākramāḥ<BR>
13,084.037	devā ūcuḥ<BR>
13,084.037a	pratīpayā jihvayāpi sarvāhārān kariṣyatha<BR>
13,084.037c	vācaṃ coccārayiṣyadhvam uccair avyañjitākṣaram<BR>
13,084.037e	ity uktvā punar evāgnim anusasrur divaukasaḥ<BR>
13,084.038a	aśvatthān niḥsṛtaś cāgniḥ śamīgarbhagatas tadā<BR>
13,084.038c	śukena khyāpito vipra taṃ devāḥ samupādravan<BR>
13,084.039a	śaśāpa śukam agnis tu vāgvihīno bhaviṣyasi<BR>
13,084.039c	jihvāṃ cāvartayām āsa tasyāpi hutabhuk tadā<BR>
13,084.040a	dṛṣṭvā tu jvalanaṃ devāḥ śukam ūcur dayānvitāḥ<BR>
13,084.040c	bhavitā na tvam atyantaṃ śakune naṣṭavāg iti<BR>
13,084.041a	āvṛttajihvasya sato vākyaṃ kāntaṃ bhaviṣyati<BR>
13,084.041b*0393_01	kriyamāṇā ca te vāṇī bhaviṣyati narair bhuvi<BR>
13,084.041c	bālasyeva pravṛddhasya kalam avyaktam adbhutam<BR>
13,084.042a	ity uktvā taṃ śamīgarbhe vahnim ālakṣya devatāḥ<BR>
13,084.042c	tad evāyatanaṃ cakruḥ puṇyaṃ sarvakriyāsv api<BR>
13,084.043a	tataḥprabhṛti cāpy agniḥ śamīgarbheṣu dṛśyate<BR>
13,084.043c	utpādane tathopāyam anujagmuś ca mānavāḥ<BR>
13,084.044a	āpo rasātale yās tu saṃsṛṣṭāś citrabhānunā<BR>
13,084.044c	tāḥ parvataprasravaṇair ūṣmāṃ muñcanti bhārgava<BR>
13,084.044e	pāvakenādhiśayatā saṃtaptās tasya tejasā<BR>
13,084.045a	tato 'gnir devatā dṛṣṭvā babhūva vyathitas tadā<BR>
13,084.045c	kim āgamanam ity evaṃ tān apṛcchata pāvakaḥ<BR>
13,084.046a	tam ūcur vibudhāḥ sarve te caiva paramarṣayaḥ<BR>
13,084.046c	tvāṃ niyokṣyāmahe kārye tad bhavān kartum arhati<BR>
13,084.046e	kṛte ca tasmin bhavitā tavāpi sumahān guṇaḥ<BR>
13,084.047	agnir uvāca<BR>
13,084.047a	brūta yad bhavatāṃ kāryaṃ sarvaṃ kartāsmi tat surāḥ<BR>
13,084.047c	bhavatāṃ hi niyojyo 'haṃ mā vo 'trāstu vicāraṇā<BR>
13,084.048	devā ūcuḥ<BR>
13,084.048a	asuras tārako nāma brahmaṇo varadarpitaḥ<BR>
13,084.048c	asmān prabādhate vīryād vadhas tasya vidhīyatām<BR>
13,084.049a	imān devagaṇāṃs tāta prajāpatigaṇāṃs tathā<BR>
13,084.049c	ṛṣīṃś cāpi mahābhāgān paritrāyasva pāvaka<BR>
13,084.050a	apatyaṃ tejasā yuktaṃ pravīraṃ janaya prabho<BR>
13,084.050c	yad bhayaṃ no 'surāt tasmān nāśayed dhavyavāhana<BR>
13,084.051a	śaptānāṃ no mahādevyā nānyad asti parāyaṇam<BR>
13,084.051c	anyatra bhavato vīryaṃ tasmāt trāyasva nas tataḥ<BR>
13,084.052a	ity uktaḥ sa tathety uktvā bhagavān havyakavyabhuk<BR>
13,084.052c	jagāmātha durādharṣo gaṅgāṃ bhāgīrathīṃ prati<BR>
13,084.053a	tayā cāpy abhavan miśro garbhaś cāsyābhavat tadā<BR>
13,084.053c	vavṛdhe sa tadā garbhaḥ kakṣe kṛṣṇagatir yathā<BR>
13,084.054a	tejasā tasya garbhasya gaṅgā vihvalacetanā<BR>
13,084.054c	saṃtāpam agamat tīvraṃ sā soḍhuṃ na śaśāka ha<BR>
13,084.055a	āhite jvalanenātha garbhe tejaḥsamanvite<BR>
13,084.055c	gaṅgāyām asuraḥ kaś cid bhairavaṃ nādam utsṛjat<BR>
13,084.056a	abuddhāpatitenātha nādena vipulena sā<BR>
13,084.056c	vitrastodbhrāntanayanā gaṅgā viplutalocanā<BR>
13,084.056e	visaṃjñā nāśakad garbhaṃ saṃdhārayitum ātmanā<BR>
13,084.057a	sā tu tejaḥparītāṅgī kampamānā ca jāhnavī<BR>
13,084.057c	uvāca vacanaṃ vipra tadā garbhabaloddhatā<BR>
13,084.057e	na te śaktāsmi bhagavaṃs tejaso 'sya vidhāraṇe<BR>
13,084.058a	vimūḍhāsmi kṛtānena tathāsvāsthyaṃ kṛtaṃ param<BR>
13,084.058c	vihvalā cāsmi bhagavaṃs tejo naṣṭaṃ ca me 'nagha<BR>
13,084.059a	dhāraṇe nāsya śaktāhaṃ garbhasya tapatāṃ vara<BR>
13,084.059c	utsrakṣye 'ham imaṃ duḥkhān na tu kāmāt kathaṃ cana<BR>
13,084.060a	na cetaso 'sti saṃsparśo mama deva vibhāvaso<BR>
13,084.060c	āpadarthe hi saṃbandhaḥ susūkṣmo 'pi mahādyute<BR>
13,084.061a	yad atra guṇasaṃpannam itaraṃ vā hutāśana<BR>
13,084.061c	tvayy eva tad ahaṃ manye dharmādharmau ca kevalau<BR>
13,084.062a	tām uvāca tato vahnir dhāryatāṃ dhāryatām ayam<BR>
13,084.062c	garbho mattejasā yukto mahāguṇaphalodayaḥ<BR>
13,084.063a	śaktā hy asi mahīṃ kṛtsnāṃ voḍhuṃ dhārayituṃ tathā<BR>
13,084.063c	na hi te kiṃ cid aprāpyaṃ madretodhāraṇād ṛte<BR>
13,084.064a	sā vahninā vāryamāṇā devaiś cāpi saridvarā<BR>
13,084.064c	samutsasarja taṃ garbhaṃ merau girivare tadā<BR>
13,084.065a	samarthā dhāraṇe cāpi rudratejaḥpradharṣitā<BR>
13,084.065c	nāśakat taṃ tadā garbhaṃ saṃdhārayitum ojasā<BR>
13,084.066a	sā samutsṛjya taṃ duḥkhād dīptavaiśvānaraprabham<BR>
13,084.066c	darśayām āsa cāgnis tāṃ tadā gaṅgāṃ bhṛgūdvaha<BR>
13,084.066e	papraccha saritāṃ śreṣṭhāṃ kaccid garbhaḥ sukhodayaḥ<BR>
13,084.067a	kīdṛgvarṇo 'pi vā devi kīdṛgrūpaś ca dṛśyate<BR>
13,084.067c	tejasā kena vā yuktaḥ sarvam etad bravīhi me<BR>
13,084.068	gaṅgovāca<BR>
13,084.068a	jātarūpaḥ sa garbho vai tejasā tvam ivānala<BR>
13,084.068c	suvarṇo vimalo dīptaḥ parvataṃ cāvabhāsayat<BR>
13,084.069a	padmotpalavimiśrāṇāṃ hradānām iva śītalaḥ<BR>
13,084.069c	gandho 'sya sa kadambānāṃ tulyo vai tapatāṃ vara<BR>
13,084.070a	tejasā tasya garbhasya bhāskarasyeva raśmibhiḥ<BR>
13,084.070c	yad dravyaṃ parisaṃsṛṣṭaṃ pṛthivyāṃ parvateṣu vā<BR>
13,084.070e	tat sarvaṃ kāñcanībhūtaṃ samantāt pratyadṛśyata<BR>
13,084.071a	paryadhāvata śailāṃś ca nadīḥ prasravaṇāni ca<BR>
13,084.071c	vyadīpayat tejasā ca trailokyaṃ sacarācaram<BR>
13,084.072a	evaṃrūpaḥ sa bhagavān putras te havyavāhana<BR>
13,084.072c	sūryavaiśvānarasamaḥ kāntyā soma ivāparaḥ<BR>
13,084.072e	evam uktvā tu sā devī tatraivāntaradhīyata<BR>
13,084.073a	pāvakaś cāpi tejasvī kṛtvā kāryaṃ divaukasām<BR>
13,084.073c	jagāmeṣṭaṃ tato deśaṃ tadā bhārgavanandana<BR>
13,084.074a	etaiḥ karmaguṇair loke nāmāgneḥ parigīyate<BR>
13,084.074c	hiraṇyaretā iti vai ṛṣibhir vibudhais tathā<BR>
13,084.074e	pṛthivī ca tadā devī khyātā vasumatīti vai<BR>
13,084.075a	sa tu garbho mahātejā gāṅgeyaḥ pāvakodbhavaḥ<BR>
13,084.075c	divyaṃ śaravaṇaṃ prāpya vavṛdhe 'dbhutadarśanaḥ<BR>
13,084.076a	dadṛśuḥ kṛttikās taṃ tu bālārkasadṛśadyutim<BR>
13,084.076c	jātasnehāś ca taṃ bālaṃ pupuṣuḥ stanyavisravaiḥ<BR>
13,084.077a	tataḥ sa kārttikeyatvam avāpa paramadyutiḥ<BR>
13,084.077c	skannatvāt skandatāṃ cāpi guhāvāsād guho 'bhavat<BR>
13,084.078a	evaṃ suvarṇam utpannam apatyaṃ jātavedasaḥ<BR>
13,084.078c	tatra jāmbūnadaṃ śreṣṭhaṃ devānām api bhūṣaṇam<BR>
13,084.079a	tataḥprabhṛti cāpy etaj jātarūpam udāhṛtam<BR>
13,084.079c	yat suvarṇaṃ sa bhagavān agnir īśaḥ prajāpatiḥ<BR>
13,084.080a	pavitrāṇāṃ pavitraṃ hi kanakaṃ dvijasattama<BR>
13,084.080c	agnīṣomātmakaṃ caiva jātarūpam udāhṛtam<BR>
13,084.081a	ratnānām uttamaṃ ratnaṃ bhūṣaṇānāṃ tathottamam<BR>
13,084.081c	pavitraṃ ca pavitrāṇāṃ maṅgalānāṃ ca maṅgalam<BR>
13,085.001	vasiṣṭha uvāca<BR>
13,085.001a	api cedaṃ purā rāma śrutaṃ me brahmadarśanam<BR>
13,085.001c	pitāmahasya yadvṛttaṃ brahmaṇaḥ paramātmanaḥ<BR>
13,085.002a	devasya mahatas tāta vāruṇīṃ bibhratas tanum<BR>
13,085.002c	aiśvarye vāruṇe rāma rudrasyeśasya vai prabho<BR>
13,085.003a	ājagmur munayaḥ sarve devāś cāgnipurogamāḥ<BR>
13,085.003c	yajñāṅgāni ca sarvāṇi vaṣaṭkāraś ca mūrtimān<BR>
13,085.004a	mūrtimanti ca sāmāni yajūṃṣi ca sahasraśaḥ<BR>
13,085.004c	ṛgvedaś cāgamat tatra padakramavibhūṣitaḥ<BR>
13,085.004d*0394_01	ṛgvedaś cāgamat tatra sāmāni ca yajūṃṣi ca<BR>
13,085.005a	lakṣaṇāni svarāḥ stobhā niruktaṃ svarabhaktayaḥ<BR>
13,085.005c	oṃkāraś cāvasan netre nigrahapragrahau tathā<BR>
13,085.006a	vedāś ca sopaniṣado vidyā sāvitry athāpi ca<BR>
13,085.006c	bhūtaṃ bhavyaṃ bhaviṣyac ca dadhāra bhagavāñ śivaḥ<BR>
13,085.006e	juhvac cātmany athātmānaṃ svayam eva tadā prabho<BR>
13,085.006f*0395_01	yajñaṃ ca śobhayām āsa bahurūpaṃ pinākadhṛk<BR>
13,085.006f*0395_02	dyaur nabhaḥ pṛthivī khaṃ ca tathā caivaiṣa bhūpatiḥ<BR>
13,085.006f*0395_03	sarvavidyeśvaraḥ śrīmān eṣa cāpi vibhāvasuḥ<BR>
13,085.006f*0395_04	eṣa brahmā śivo rudro varuṇo 'gniḥ prajāpatiḥ<BR>
13,085.006f*0395_05	kīrtyate bhagavān devaḥ sarvabhūtapatiḥ śivaḥ<BR>
13,085.006f*0395_06	tasya yajñaḥ paśupates tapaḥ kratava eva ca<BR>
13,085.006f*0395_07	dīkṣā dīptavratā devī diśaś ca sadigīśvarāḥ<BR>
13,085.006f*0396_01	dṛṣṭvā devī tu tat skannaṃ retaḥ śūlāstradhāriṇaḥ<BR>
13,085.007a	devapatnyaś ca kanyāś ca devānāṃ caiva mātaraḥ<BR>
13,085.007c	ājagmuḥ sahitās tatra tadā bhṛgukulodvaha<BR>
13,085.008a	yajñaṃ paśupateḥ prītā varuṇasya mahātmanaḥ<BR>
13,085.008c	svayaṃbhuvas tu tā dṛṣṭvā retaḥ samapatad bhuvi<BR>
13,085.009a	tasya śukrasya niṣpandāt pāṃsūn saṃgṛhya bhūmitaḥ<BR>
13,085.009c	prāsyat pūṣā karābhyāṃ vai tasminn eva hutāśane<BR>
13,085.010a	tatas tasmin saṃpravṛtte satre jvalitapāvake<BR>
13,085.010c	brahmaṇo juhvatas tatra prādurbhāvo babhūva ha<BR>
13,085.011a	skannamātraṃ ca tac chukraṃ sruveṇa pratigṛhya saḥ<BR>
13,085.011c	ājyavan mantravac cāpi so 'juhod bhṛgunandana<BR>
13,085.012a	tataḥ saṃjanayām āsa bhūtagrāmaṃ sa vīryavān<BR>
13,085.012c	tatas tu tejasas tasmāj jajñe lokeṣu taijasam<BR>
13,085.013a	tamasas tāmasā bhāvā vyāpi sattvaṃ tathobhayam<BR>
13,085.013c	saguṇas tejaso nityaṃ tamasy ākāśam eva ca<BR>
13,085.014a	sarvabhūteṣv atha tathā sattvaṃ tejas tathā tamaḥ<BR>
13,085.014c	śukre hute 'gnau tasmiṃs tu prādurāsaṃs trayaḥ prabho<BR>
13,085.015a	puruṣā vapuṣā yuktā yuktāḥ prasavajair guṇaiḥ<BR>
13,085.015c	bhṛg ity eva bhṛguḥ pūrvam aṅgārebhyo 'ṅgirābhavat<BR>
13,085.016a	aṅgārasaṃśrayāc caiva kavir ity aparo 'bhavat<BR>
13,085.016c	saha jvālābhir utpanno bhṛgus tasmād bhṛguḥ smṛtaḥ<BR>
13,085.017a	marīcibhyo marīcis tu mārīcaḥ kaśyapo hy abhūt<BR>
13,085.017c	aṅgārebhyo 'ṅgirās tāta vālakhilyāḥ śiloccayāt<BR>
13,085.017e	atraivātreti ca vibho jātam atriṃ vadanty api<BR>
13,085.018a	tathā bhasmavyapohebhyo brahmarṣigaṇasaṃmitāḥ<BR>
13,085.018c	vaikhānasāḥ samutpannās tapaḥśrutaguṇepsavaḥ<BR>
13,085.018e	aśruto 'sya samutpannāv aśvinau rūpasaṃmatau<BR>
13,085.019a	śeṣāḥ prajānāṃ patayaḥ srotobhyas tasya jajñire<BR>
13,085.019c	ṛṣayo lomakūpebhyaḥ svedāc chando malātmakam<BR>
13,085.020a	etasmāt kāraṇād āhur agniṃ sarvās tu devatāḥ<BR>
13,085.020c	ṛṣayaḥ śrutasaṃpannā vedaprāmāṇyadarśanāt<BR>
13,085.021a	yāni dārūṇi te māsā niryāsāḥ pakṣasaṃjñitāḥ<BR>
13,085.021c	ahorātrā muhūrtās tu pittaṃ jyotiś ca vāruṇam<BR>
13,085.022a	raudraṃ lohitam ity āhur lohitāt kanakaṃ smṛtam<BR>
13,085.022c	tan maitram iti vijñeyaṃ dhūmāc ca vasavaḥ smṛtāḥ<BR>
13,085.023a	arciṣo yāś ca te rudrās tathādityā mahāprabhāḥ<BR>
13,085.023c	uddiṣṭās te tathāṅgārā ye dhiṣṇyeṣu divi sthitāḥ<BR>
13,085.024a	ādināthaś ca lokasya tat paraṃ brahma tad dhruvam<BR>
13,085.024c	sarvakāmadam ity āhus tatra havyam udāvahat<BR>
13,085.025a	tato 'bravīn mahādevo varuṇaḥ paramātmakaḥ<BR>
13,085.025c	mama satram idaṃ divyam ahaṃ gṛhapatis tv iha<BR>
13,085.026a	trīṇi pūrvāṇy apatyāni mama tāni na saṃśayaḥ<BR>
13,085.026c	iti jānīta khagamā mama yajñaphalaṃ hi tat<BR>
13,085.027	agnir uvāca<BR>
13,085.027a	madaṅgebhyaḥ prasūtāni madāśrayakṛtāni ca<BR>
13,085.027c	mamaiva tāny apatyāni varuṇo hy avaśātmakaḥ<BR>
13,085.028a	athābravīl lokagurur brahmā lokapitāmahaḥ<BR>
13,085.028c	mamaiva tāny apatyāni mama śukraṃ hutaṃ hi tat<BR>
13,085.029a	ahaṃ vaktā ca mantrasya hotā śukrasya caiva ha<BR>
13,085.029c	yasya bījaṃ phalaṃ tasya śukraṃ cet kāraṇaṃ matam<BR>
13,085.030a	tato 'bruvan devagaṇāḥ pitāmaham upetya vai<BR>
13,085.030c	kṛtāñjalipuṭāḥ sarve śirobhir abhivandya ca<BR>
13,085.031a	vayaṃ ca bhagavan sarve jagac ca sacarācaram<BR>
13,085.031c	tavaiva prasavāḥ sarve tasmād agnir vibhāvasuḥ<BR>
13,085.031e	varuṇaś ceśvaro devo labhatāṃ kāmam īpsitam<BR>
13,085.032a	nisargād varuṇaś cāpi brahmaṇo yādasāṃ patiḥ<BR>
13,085.032c	jagrāha vai bhṛguṃ pūrvam apatyaṃ sūryavarcasam<BR>
13,085.033a	īśvaro 'ṅgirasaṃ cāgner apatyārthe 'bhyakalpayat<BR>
13,085.033c	pitāmahas tv apatyaṃ vai kaviṃ jagrāha tattvavit<BR>
13,085.034a	tadā sa vāruṇaḥ khyāto bhṛguḥ prasavakarmakṛt<BR>
13,085.034c	āgneyas tv aṅgirāḥ śrīmān kavir brāhmo mahāyaśāḥ<BR>
13,085.034e	bhārgavāṅgirasau loke lokasaṃtānalakṣaṇau<BR>
13,085.035a	ete vipravarāḥ sarve prajānāṃ patayas trayaḥ<BR>
13,085.035c	sarvaṃ saṃtānam eteṣām idam ity upadhāraya<BR>
13,085.036a	bhṛgos tu putrās tatrāsan sapta tulyā bhṛgor guṇaiḥ<BR>
13,085.036c	cyavano vajraśīrṣaś ca śucir aurvas tathaiva ca<BR>
13,085.037a	śukro vareṇyaś ca vibhuḥ savanaś ceti sapta te<BR>
13,085.037c	bhārgavā vāruṇāḥ sarve yeṣāṃ vaṃśe bhavān api<BR>
13,085.038a	aṣṭau cāṅgirasaḥ putrā vāruṇās te 'py udāhṛtāḥ<BR>
13,085.038c	bṛhaspatir utathyaś ca vayasyaḥ śāntir eva ca<BR>
13,085.039a	ghoro virūpaḥ saṃvartaḥ sudhanvā cāṣṭamaḥ smṛtaḥ<BR>
13,085.039c	ete 'ṣṭāv agnijāḥ sarve jñānaniṣṭhā nirāmayāḥ<BR>
13,085.040a	brāhmaṇasya kaveḥ putrā vāruṇās te 'py udāhṛtāḥ<BR>
13,085.040c	aṣṭau prasavajair yuktā guṇair brahmavidaḥ śubhāḥ<BR>
13,085.041a	kaviḥ kāvyaś ca viṣṇuś ca buddhimān uśanās tathā<BR>
13,085.041c	bhṛguś ca virajāś caiva kāśī cograś ca dharmavit<BR>
13,085.042a	aṣṭau kavisutā hy ete sarvam ebhir jagat tatam<BR>
13,085.042c	prajāpataya ete hi prajānāṃ yair imāḥ prajāḥ<BR>
13,085.043a	evam aṅgirasaś caiva kaveś ca prasavānvayaiḥ<BR>
13,085.043c	bhṛgoś ca bhṛguśārdūla vaṃśajaiḥ satataṃ jagat<BR>
13,085.044a	varuṇaś cādito vipra jagrāha prabhur īśvaraḥ<BR>
13,085.044c	kaviṃ tāta bhṛguṃ caiva tasmāt tau vāruṇau smṛtau<BR>
13,085.045a	jagrāhāṅgirasaṃ devaḥ śikhī tasmād dhutāśanaḥ<BR>
13,085.045c	tasmād aṅgiraso jñeyāḥ sarva eva tadanvayāḥ<BR>
13,085.046a	brahmā pitāmahaḥ pūrvaṃ devatābhiḥ prasāditaḥ<BR>
13,085.046c	ime naḥ saṃtariṣyanti prajābhir jagadīśvarāḥ<BR>
13,085.047a	sarve prajānāṃ patayaḥ sarve cātitapasvinaḥ<BR>
13,085.047c	tvatprasādād imaṃ lokaṃ tārayiṣyanti śāśvatam<BR>
13,085.048a	tathaiva vaṃśakartāras tava tejovivardhanāḥ<BR>
13,085.048c	bhaveyur vedaviduṣaḥ sarve vākpatayas tathā<BR>
13,085.049a	devapakṣadharāḥ saumyāḥ prājāpatyā maharṣayaḥ<BR>
13,085.049c	āpnuvanti tapaś caiva brahmacaryaṃ paraṃ tathā<BR>
13,085.049d*0397_01	anantaṃ brahma satyaṃ ca tapaś ca paramaṃ bhuvi<BR>
13,085.050a	sarve hi vayam ete ca tavaiva prasavaḥ prabho<BR>
13,085.050c	devānāṃ brāhmaṇānāṃ ca tvaṃ hi kartā pitāmaha<BR>
13,085.051a	marīcim āditaḥ kṛtvā sarve caivātha bhārgavāḥ<BR>
13,085.051c	apatyānīti saṃprekṣya kṣamayāma pitāmaha<BR>
13,085.052a	te tv anenaiva rūpeṇa prajaniṣyanti vai prajāḥ<BR>
13,085.052c	sthāpayiṣyanti cātmānaṃ yugādinidhane tathā<BR>
13,085.052d*0398_01	ity uktaḥ sa tadā tais tu brahmā lokapitāmahaḥ<BR>
13,085.052d*0398_02	tathety evābravīt prītas te 'pi jagmur yathāgatam<BR>
13,085.053a	evam etat purā vṛttaṃ tasya yajñe mahātmanaḥ<BR>
13,085.053c	devaśreṣṭhasya lokādau vāruṇīṃ bibhratas tanum<BR>
13,085.054a	agnir brahmā paśupatiḥ śarvo rudraḥ prajāpatiḥ<BR>
13,085.054c	agner apatyam etad vai suvarṇam iti dhāraṇā<BR>
13,085.055a	agnyabhāve ca kurvanti vahnisthāneṣu kāñcanam<BR>
13,085.055c	jāmadagnya pramāṇajñā vedaśrutinidarśanāt<BR>
13,085.056a	kuśastambe juhoty agniṃ suvarṇaṃ tatra saṃsthitam<BR>
13,085.056b*0399_01	valmīkasya vapāyāṃ ca karṇe vājasya dakṣiṇe<BR>
13,085.056b*0399_02	śakaṭorvyāṃ parasyāpsu brāhmaṇasya kare 'pi vā<BR>
13,085.056c	hute prītikarīm ṛddhiṃ bhagavāṃs tatra manyate<BR>
13,085.057a	tasmād agniparāḥ sarvā devatā iti śuśruma<BR>
13,085.057c	brahmaṇo hi prasūto 'gnir agner api ca kāñcanam<BR>
13,085.058a	tasmād ye vai prayacchanti suvarṇaṃ dharmadarśinaḥ<BR>
13,085.058b*0400_01	suvarṇaṃ ye prayacchanti narāḥ śuddhena cetasā<BR>
13,085.058c	devatās te prayacchanti samastā iti naḥ śrutam<BR>
13,085.059a	tasya cātamaso lokā gacchataḥ paramāṃ gatim<BR>
13,085.059c	svarloke rājarājyena so 'bhiṣicyeta bhārgava<BR>
13,085.060a	ādityodayane prāpte vidhimantrapuraskṛtam<BR>
13,085.060c	dadāti kāñcanaṃ yo vai duḥsvapnaṃ pratihanti saḥ<BR>
13,085.061a	dadāty uditamātre yas tasya pāpmā vidhūyate<BR>
13,085.061c	madhyāhne dadato rukmaṃ hanti pāpam anāgatam<BR>
13,085.062a	dadāti paścimāṃ saṃdhyāṃ yaḥ suvarṇaṃ dhṛtavrataḥ<BR>
13,085.062c	brahmavāyvagnisomānāṃ sālokyam upayāti saḥ<BR>
13,085.063a	sendreṣu caiva lokeṣu pratiṣṭhāṃ prāpnute śubhām<BR>
13,085.063c	iha loke yaśaḥ prāpya śāntapāpmā pramodate<BR>
13,085.064a	tataḥ saṃpadyate 'nyeṣu lokeṣv apratimaḥ sadā<BR>
13,085.064c	anāvṛtagatiś caiva kāmacārī bhavaty uta<BR>
13,085.065a	na ca kṣarati tebhyaḥ sa śaśvac caivāpnute mahat<BR>
13,085.065c	suvarṇam akṣayaṃ dattvā lokān āpnoti puṣkalān<BR>
13,085.066a	yas tu saṃjanayitvāgnim ādityodayanaṃ prati<BR>
13,085.066c	dadyād vai vratam uddiśya sarvān kāmān samaśnute<BR>
13,085.067a	agnir ity eva tat prāhuḥ pradānaṃ vai sukhāvaham<BR>
13,085.067c	yatheṣṭaguṇasaṃpannaṃ pravartakam iti smṛtam<BR>
13,085.067d*0401_01	eṣā suvarṇasyotpattiḥ kathitā te mayānagha<BR>
13,085.067d*0401_02	kārttikeyasya ca vibho tad viddhi bhṛgunandana<BR>
13,085.067d*0401_03	kārttikeyas tu saṃvṛddhaḥ kālena mahatā tadā<BR>
13,085.067d*0401_04	devaiḥ senāpatitvena vṛtaḥ sendrair bhṛgūdvaha<BR>
13,085.067d*0401_05	jaghāna tārakaṃ cāpi daityam anyāṃs tathāsurān<BR>
13,085.067d*0401_06	tridaśendrājñayā brahmaṃl lokānāṃ hitakāmyayā<BR>
13,085.067d*0401_07	suvarṇadāne ca mayā kathitās te guṇā vibho<BR>
13,085.067d*0401_08	tasmāt suvarṇaṃ viprebhyaḥ prayaccha dadatāṃ vara<BR>
13,085.068	bhīṣma uvāca<BR>
13,085.068a	ity uktaḥ sa vasiṣṭhena jāmadagnyaḥ pratāpavān<BR>
13,085.068c	dadau suvarṇaṃ viprebhyo vyamucyata ca kilbiṣāt<BR>
13,085.069a	etat te sarvam ākhyātaṃ suvarṇasya mahīpate<BR>
13,085.069c	pradānasya phalaṃ caiva janma cāgnyam anuttamam<BR>
13,085.070a	tasmāt tvam api viprebhyaḥ prayaccha kanakaṃ bahu<BR>
13,085.070c	dadat suvarṇaṃ nṛpate kilbiṣād vipramokṣyasi<BR>
13,085.070d*0402_01	evam etan mahārāja suvarṇasya mahātmanaḥ<BR>
13,085.070d*0402_02	janma te kathitaṃ puṇyaṃ pradānaṃ ca yudhiṣṭhira<BR>
13,085.070d*0402_03	iti rāmam uvācedaṃ vasiṣṭhaḥ śreṣṭhavāg ṛṣiḥ<BR>
13,085.070d*0402_04	suvarṇadāne māhātmyaṃ tat kuruṣva yudhiṣṭhira<BR>
13,086.001	yudhiṣṭhira uvāca<BR>
13,086.001a	uktāḥ pitāmaheneha suvarṇasya vidhānataḥ<BR>
13,086.001c	vistareṇa pradānasya ye guṇāḥ śrutilakṣaṇāḥ<BR>
13,086.002a	yat tu kāraṇam utpatteḥ suvarṇasyeha kīrtitam<BR>
13,086.002c	sa kathaṃ tārakaḥ prāpto nidhanaṃ tad bravīhi me<BR>
13,086.003a	uktaḥ sa devatānāṃ hi avadhya iti pārthiva<BR>
13,086.003c	na ca tasyeha te mṛtyur vistareṇa prakīrtitaḥ<BR>
13,086.004a	etad icchāmy ahaṃ śrotuṃ tvattaḥ kurukulodvaha<BR>
13,086.004c	kārtsnyena tārakavadhaṃ paraṃ kautūhalaṃ hi me<BR>
13,086.005	bhīṣma uvāca<BR>
13,086.005a	vipannakṛtyā rājendra devatā ṛṣayas tathā<BR>
13,086.005c	kṛttikāś codayām āsur apatyabharaṇāya vai<BR>
13,086.006a	na devatānāṃ kā cid dhi samarthā jātavedasaḥ<BR>
13,086.006c	ekāpi śaktā taṃ garbhaṃ saṃdhārayitum ojasā<BR>
13,086.007a	ṣaṇṇāṃ tāsāṃ tataḥ prītaḥ pāvako garbhadhāraṇāt<BR>
13,086.007c	svena tejovisargeṇa vīryeṇa parameṇa ca<BR>
13,086.008a	tās tu ṣaṭ kṛttikā garbhaṃ pupuṣur jātavedasaḥ<BR>
13,086.008c	ṣaṭsu vartmasu tejo 'gneḥ sakalaṃ nihitaṃ prabho<BR>
13,086.009a	tatas tā vardhamānasya kumārasya mahātmanaḥ<BR>
13,086.009c	tejasābhiparītāṅgyo na kva cic charma lebhire<BR>
13,086.010a	tatas tejaḥparītāṅgyaḥ sarvāḥ kāla upasthite<BR>
13,086.010c	samaṃ garbhaṃ suṣuvire kṛttikās tā nararṣabha<BR>
13,086.011a	tatas taṃ ṣaḍadhiṣṭhānaṃ garbham ekatvam āgatam<BR>
13,086.011c	pṛthivī pratijagrāha kāntīpurasamīpataḥ<BR>
13,086.012a	sa garbho divyasaṃsthāno dīptimān pāvakaprabhaḥ<BR>
13,086.012c	divyaṃ śaravaṇaṃ prāpya vavṛdhe priyadarśanaḥ<BR>
13,086.013a	dadṛśuḥ kṛttikās taṃ tu bālaṃ vahnisamadyutim<BR>
13,086.013c	jātasnehāś ca sauhārdāt pupuṣuḥ stanyavisravaiḥ<BR>
13,086.014a	abhavat kārttikeyaḥ sa trailokye sacarācare<BR>
13,086.014c	skannatvāt skandatāṃ cāpa guhāvāsād guho 'bhavat<BR>
13,086.015a	tato devās trayastriṃśad diśaś ca sadigīśvarāḥ<BR>
13,086.015c	rudro dhātā ca viṣṇuś ca yajñaḥ pūṣāryamā bhagaḥ<BR>
13,086.016a	aṃśo mitraś ca sādhyāś ca vasavo vāsavo 'śvinau<BR>
13,086.016c	āpo vāyur nabhaś candro nakṣatrāṇi grahā raviḥ<BR>
13,086.017a	pṛthag bhūtāni cānyāni yāni devārpaṇāni vai<BR>
13,086.017c	ājagmus tatra taṃ draṣṭuṃ kumāraṃ jvalanātmajam<BR>
13,086.017e	ṛṣayas tuṣṭuvuś caiva gandharvāś ca jagus tathā<BR>
13,086.018a	ṣaḍānanaṃ kumāraṃ taṃ dviṣaḍakṣaṃ dvijapriyam<BR>
13,086.018c	pīnāṃsaṃ dvādaśabhujaṃ pāvakādityavarcasam<BR>
13,086.019a	śayānaṃ śaragulmasthaṃ dṛṣṭvā devāḥ saharṣibhiḥ<BR>
13,086.019c	lebhire paramaṃ harṣaṃ menire cāsuraṃ hatam<BR>
13,086.020a	tato devāḥ priyāṇy asya sarva eva samācaran<BR>
13,086.020c	krīḍataḥ krīḍanīyāni daduḥ pakṣigaṇāṃś ca ha<BR>
13,086.021a	suparṇo 'sya dadau patraṃ mayūraṃ citrabarhiṇam<BR>
13,086.021c	rākṣasāś ca dadus tasmai varāhamahiṣāv ubhau<BR>
13,086.022a	kukkuṭaṃ cāgnisaṃkāśaṃ pradadau varuṇaḥ svayam<BR>
13,086.022c	candramāḥ pradadau meṣam ādityo rucirāṃ prabhām<BR>
13,086.023a	gavāṃ mātā ca gā devī dadau śatasahasraśaḥ<BR>
13,086.023c	chāgam agnir guṇopetam ilā puṣpaphalaṃ bahu<BR>
13,086.024a	sudhanvā śakaṭaṃ caiva rathaṃ cāmitakūbaram<BR>
13,086.024c	varuṇo vāruṇān divyān bhujaṃgān pradadau śubhān<BR>
13,086.024e	siṃhān surendro vyāghrāṃś ca dvīpino 'nyāṃś ca daṃṣṭriṇaḥ<BR>
13,086.025a	śvāpadāṃś ca bahūn ghorāṃś chatrāṇi vividhāni ca<BR>
13,086.025c	rākṣasāsurasaṃghāś ca ye 'nujagmus tam īśvaram<BR>
13,086.025d*0403_01	tasmai pradadur agryāṇi vāhanāni dhanāni ca<BR>
13,086.026a	vardhamānaṃ tu taṃ dṛṣṭvā prārthayām āsa tārakaḥ<BR>
13,086.026c	upāyair bahubhir hantuṃ nāśakac cāpi taṃ vibhum<BR>
13,086.027a	senāpatyena taṃ devāḥ pūjayitvā guhālayam<BR>
13,086.027c	śaśaṃsur viprakāraṃ taṃ tasmai tārakakāritam<BR>
13,086.028a	sa vivṛddho mahāvīryo devasenāpatiḥ prabhuḥ<BR>
13,086.028c	jaghānāmoghayā śaktyā dānavaṃ tārakaṃ guhaḥ<BR>
13,086.029a	tena tasmin kumāreṇa krīḍatā nihate 'sure<BR>
13,086.029c	surendraḥ sthāpito rājye devānāṃ punar īśvaraḥ<BR>
13,086.030a	sa senāpatir evātha babhau skandaḥ pratāpavān<BR>
13,086.030c	īśo goptā ca devānāṃ priyakṛc chaṃkarasya ca<BR>
13,086.031a	hiraṇyamūrtir bhagavān eṣa eva ca pāvakiḥ<BR>
13,086.031c	sadā kumāro devānāṃ senāpatyam avāptavān<BR>
13,086.032a	tasmāt suvarṇaṃ maṅgalyaṃ ratnam akṣayyam uttamam<BR>
13,086.032c	sahajaṃ kārttikeyasya vahnes tejaḥ paraṃ matam<BR>
13,086.033a	evaṃ rāmāya kauravya vasiṣṭho 'kathayat purā<BR>
13,086.033c	tasmāt suvarṇadānāya prayatasva narādhipa<BR>
13,086.034a	rāmaḥ suvarṇaṃ dattvā hi vimuktaḥ sarvakilbiṣaiḥ<BR>
13,086.034c	triviṣṭape mahat sthānam avāpāsulabhaṃ naraiḥ<BR>
13,087.001	yudhiṣṭhira uvāca<BR>
13,087.001a	cāturvarṇyasya dharmātman dharmaḥ proktas tvayānagha<BR>
13,087.001c	tathaiva me śrāddhavidhiṃ kṛtsnaṃ prabrūhi pārthiva<BR>
13,087.002	vaiśaṃpāyana uvāca<BR>
13,087.002a	yudhiṣṭhireṇaivam ukto bhīṣmaḥ śāṃtanavas tadā<BR>
13,087.002c	imaṃ śrāddhavidhiṃ kṛtsnaṃ pravaktum upacakrame<BR>
13,087.003	bhīṣma uvāca<BR>
13,087.003a	śṛṇuṣvāvahito rājañ śrāddhakalpam imaṃ śubham<BR>
13,087.003c	dhanyaṃ yaśasyaṃ putrīyaṃ pitṛyajñaṃ paraṃtapa<BR>
13,087.004a	devāsuramanuṣyāṇāṃ gandharvoragarakṣasām<BR>
13,087.004c	piśācakiṃnarāṇāṃ ca pūjyā vai pitaraḥ sadā<BR>
13,087.005a	pitṝn pūjyāditaḥ paścād devān saṃtarpayanti vai<BR>
13,087.005c	tasmāt sarvaprayatnena puruṣaḥ pūjayet sadā<BR>
13,087.006a	anvāhāryaṃ mahārāja pitṝṇāṃ śrāddham ucyate<BR>
13,087.006c	tac cāmiṣeṇa vidhinā vidhiḥ prathamakalpitaḥ<BR>
13,087.007a	sarveṣv ahaḥsu prīyante kṛtaiḥ śrāddhaiḥ pitāmahāḥ<BR>
13,087.007b*0404_01	piṇḍān vāhāryakaṃ śrāddhaṃ kuryān māsānumāsikam<BR>
13,087.007b*0404_02	pitṛyajñaṃ tu nirvartya vipraś candrakṣaye 'gnimān<BR>
13,087.007b*0404_03	piṇḍānāṃ māsikaṃ śrāddham anvāhāryaṃ vidur budhāḥ<BR>
13,087.007b*0404_04	tadāmiṣeṇa kurvīta prathamaḥ prāñjaliḥ śuciḥ<BR>
13,087.007c	pravakṣyāmi tu te sarvāṃs tithyāṃ tithyāṃ guṇāguṇān<BR>
13,087.008a	yeṣv ahaḥsu kṛtaiḥ śrāddhair yat phalaṃ prāpyate 'nagha<BR>
13,087.008c	tat sarvaṃ kīrtayiṣyāmi yathāvat tan nibodha me<BR>
13,087.009a	pitṝn arcya pratipadi prāpnuyāt svagṛhe striyaḥ<BR>
13,087.009c	abhirūpaprajāyinyo darśanīyā bahuprajāḥ<BR>
13,087.010a	striyo dvitīyāṃ jāyante tṛtīyāyāṃ tu vandinaḥ<BR>
13,087.010c	caturthyāṃ kṣudrapaśavo bhavanti bahavo gṛhe<BR>
13,087.011a	pañcamyāṃ bahavaḥ putrā jāyante kurvatāṃ nṛpa<BR>
13,087.011c	kurvāṇās tu narāḥ ṣaṣṭhyāṃ bhavanti dyutibhāginaḥ<BR>
13,087.012a	kṛṣibhāgī bhavec chrāddhaṃ kurvāṇaḥ saptamīṃ nṛpa<BR>
13,087.012c	aṣṭamyāṃ tu prakurvāṇo vāṇijye lābham āpnuyāt<BR>
13,087.013a	navamyāṃ kurvataḥ śrāddhaṃ bhavaty ekaśaphaṃ bahu<BR>
13,087.013c	vivardhante tu daśamīṃ gāvaḥ śrāddhāni kurvataḥ<BR>
13,087.014a	kupyabhāgī bhaven martyaḥ kurvann ekādaśīṃ nṛpa<BR>
13,087.014c	brahmavarcasvinaḥ putrā jāyante tasya veśmani<BR>
13,087.015a	dvādaśyām īhamānasya nityam eva pradṛśyate<BR>
13,087.015c	rajataṃ bahu citraṃ ca suvarṇaṃ ca manoramam<BR>
13,087.016a	jñātīnāṃ tu bhavec chreṣṭhaḥ kurvañ śrāddhaṃ trayodaśīm<BR>
13,087.016c	avaśyaṃ tu yuvāno 'sya pramīyante narā gṛhe<BR>
13,087.017a	yuddhabhāgī bhaven martyaḥ śrāddhaṃ kurvaṃś caturdaśīm<BR>
13,087.017b*0405_01	caturdaśīṃ prakurvāṇaḥ sukhabhāgī bhaven naraḥ<BR>
13,087.017c	amāvāsyāṃ tu nivapan sarvān kāmān avāpnuyāt<BR>
13,087.018a	kṛṣṇapakṣe daśamyādau varjayitvā caturdaśīm<BR>
13,087.018c	śrāddhakarmaṇi tithyaḥ syuḥ praśastā na tathetarāḥ<BR>
13,087.019a	yathā caivāparaḥ pakṣaḥ pūrvapakṣād viśiṣyate<BR>
13,087.019c	tathā śrāddhasya pūrvāhṇād aparāhṇo viśiṣyate<BR>
13,088.001	yudhiṣṭhira uvāca<BR>
13,088.001a	kiṃ svid dattaṃ pitṛbhyo vai bhavaty akṣayam īśvara<BR>
13,088.001c	kiṃ haviś cirarātrāya kim ānantyāya kalpate<BR>
13,088.002	bhīṣma uvāca<BR>
13,088.002a	havīṃṣi śrāddhakalpe tu yāni śrāddhavido viduḥ<BR>
13,088.002c	tāni me śṛṇu kāmyāni phalaṃ caiṣāṃ yudhiṣṭhira<BR>
13,088.003a	tilair vrīhiyavair māṣair adbhir mūlaphalais tathā<BR>
13,088.003c	dattena māsaṃ prīyante śrāddhena pitaro nṛpa<BR>
13,088.004a	vardhamānatilaṃ śrāddham akṣayaṃ manur abravīt<BR>
13,088.004c	sarveṣv eva tu bhojyeṣu tilāḥ prādhānyataḥ smṛtāḥ<BR>
13,088.005a	dvau māsau tu bhavet tṛptir matsyaiḥ pitṛgaṇasya ha<BR>
13,088.005c	trīn māsān āvikenāhuś cāturmāsyaṃ śaśena tu<BR>
13,088.006a	ājena māsān prīyante pañcaiva pitaro nṛpa<BR>
13,088.006c	vārāheṇa tu ṣaṇmāsān sapta vai śākunena tu<BR>
13,088.007a	māsān aṣṭau pārṣatena rauraveṇa navaiva tu<BR>
13,088.007c	gavayasya tu māṃsena tṛptiḥ syād daśamāsikī<BR>
13,088.008a	māsān ekādaśa prītiḥ pitṝṇāṃ māhiṣeṇa tu<BR>
13,088.008c	gavyena datte śrāddhe tu saṃvatsaram ihocyate<BR>
13,088.009a	yathā gavyaṃ tathā yuktaṃ pāyasaṃ sarpiṣā saha<BR>
13,088.009c	vādhrīṇasasya māṃsena tṛptir dvādaśavārṣikī<BR>
13,088.010a	ānantyāya bhaved dattaṃ khaḍgamāṃsaṃ pitṛkṣaye<BR>
13,088.010c	kālaśākaṃ ca lauhaṃ cāpy ānantyaṃ chāga ucyate<BR>
13,088.011a	gāthāś cāpy atra gāyanti pitṛgītā yudhiṣṭhira<BR>
13,088.011c	sanatkumāro bhagavān purā mayy abhyabhāṣata<BR>
13,088.012a	api naḥ sa kule jāyād yo no dadyāt trayodaśīm<BR>
13,088.012c	maghāsu sarpiṣā yuktaṃ pāyasaṃ dakṣiṇāyane<BR>
13,088.013a	ājena vāpi lauhena maghāsv eva yatavrataḥ<BR>
13,088.013c	hasticchāyāsu vidhivat karṇavyajanavījitam<BR>
13,088.014a	eṣṭavyā bahavaḥ putrā yady eko 'pi gayāṃ vrajet<BR>
13,088.014b*0406_01	yajed vā aśvamedhena nīlaṃ vā vṛṣam utsṛjet<BR>
13,088.014c	yatrāsau prathito lokeṣv akṣayyakaraṇo vaṭaḥ<BR>
13,088.015a	āpo mūlaṃ phalaṃ māṃsam annaṃ vāpi pitṛkṣaye<BR>
13,088.015c	yat kiṃ cin madhusaṃmiśraṃ tad ānantyāya kalpate<BR>
13,089.001	bhīṣma uvāca<BR>
13,089.001a	yamas tu yāni śrāddhāni provāca śaśabindave<BR>
13,089.001c	tāni me śṛṇu kāmyāni nakṣatreṣu pṛthak pṛthak<BR>
13,089.002a	śrāddhaṃ yaḥ kṛttikāyoge kurvīta satataṃ naraḥ<BR>
13,089.002c	agnīn ādhāya sāpatyo yajeta vigatajvaraḥ<BR>
13,089.003a	apatyakāmo rohiṇyām ojaskāmo mṛgottame<BR>
13,089.003c	krūrakarmā dadac chrāddham ārdrāyāṃ mānavo bhavet<BR>
13,089.004a	kṛṣibhāgī bhaven martyaḥ kurvañ śrāddhaṃ punarvasau<BR>
13,089.004c	puṣṭikāmo 'tha puṣyeṇa śrāddham īheta mānavaḥ<BR>
13,089.005a	āśleṣāyāṃ dadac chrāddhaṃ vīrān putrān prajāyate<BR>
13,089.005c	jñātīnāṃ tu bhavec chreṣṭho maghāsu śrāddham āvapan<BR>
13,089.006a	phalgunīṣu dadac chrāddhaṃ subhagaḥ śrāddhado bhavet<BR>
13,089.006c	apatyabhāg uttarāsu hastena phalabhāg bhavet<BR>
13,089.007a	citrāyāṃ tu dadac chrāddhaṃ labhed rūpavataḥ sutān<BR>
13,089.007b*0407_01	phalgunīṣu dadac chrāddhaṃ labhed rūpavataḥ sutān<BR>
13,089.007b*0407_02	uttarāsu dadac chrāddhaṃ rūpavān abhijāyate<BR>
13,089.007b*0407_03	haste caiva dadac chrāddhaṃ sukham atyantam aśnute<BR>
13,089.007b*0407_04	citrāsu ca dadac chrāddhaṃ nānāphalam avāpnuyāt<BR>
13,089.007c	svātiyoge pitṝn arcya vāṇijyam upajīvati<BR>
13,089.008a	bahuputro viśākhāsu pitryam īhan bhaven naraḥ<BR>
13,089.008c	anurādhāsu kurvāṇo rājacakraṃ pravartayet<BR>
13,089.009a	ādipatyaṃ vrajen martyo jyeṣṭhāyām apavarjayan<BR>
13,089.009c	naraḥ kurukulaśreṣṭha śraddhādamapuraḥsaraḥ<BR>
13,089.010a	mūle tv ārogyam arccheta yaśo 'ṣāḍhāsv anuttamam<BR>
13,089.010c	uttarāsu tv aṣāḍhāsu vītaśokaś caren mahīm<BR>
13,089.011a	śrāddhaṃ tv abhijitā kurvan vidyāṃ śreṣṭhām avāpnuyāt<BR>
13,089.011c	śravaṇe tu dadac chrāddhaṃ pretya gacchet parāṃ gatim<BR>
13,089.012a	rājyabhāgī dhaniṣṭhāyāṃ prāpnuyān nāpadaṃ naraḥ<BR>
13,089.012c	nakṣatre vāruṇe kurvan bhiṣaksiddhim avāpnuyāt<BR>
13,089.012d*0408_01	śravaṇe śrutisaṃpattir dhaniṣṭhāsu dhanaṃ bhavet<BR>
13,089.012d*0408_02	tathā śatabhiṣagyoge vyādhimokṣo balaṃ tathā<BR>
13,089.013a	pūrvaproṣṭhapadāḥ kurvan bahu vinded ajāvikam<BR>
13,089.013c	uttarāsv atha kurvāṇo vindate gāḥ sahasraśaḥ<BR>
13,089.014a	bahurūpyakṛtaṃ vittaṃ vindate revatīṃ śritaḥ<BR>
13,089.014c	aśvāṃś cāśvayuje vetti bharaṇīṣv āyur uttamam<BR>
13,089.015a	imaṃ śrāddhavidhiṃ śrutvā śaśabindus tathākarot<BR>
13,089.015c	akleśenājayac cāpi mahīṃ so 'nuśaśāsa ha<BR>
13,090.001	yudhiṣṭhira uvāca<BR>
13,090.001a	kīdṛśebhyaḥ pradātavyaṃ bhavec chrāddhaṃ pitāmaha<BR>
13,090.001c	dvijebhyaḥ kuruśārdūla tan me vyākhyātum arhasi<BR>
13,090.002	bhīṣma uvāca<BR>
13,090.002a	brāhmaṇān na parīkṣeta kṣatriyo dānadharmavit<BR>
13,090.002c	daive karmaṇi pitrye tu nyāyyam āhuḥ parīkṣaṇam<BR>
13,090.003a	devatāḥ pūjayantīha daivenaiveha tejasā<BR>
13,090.003c	upetya tasmād devebhyaḥ sarvebhyo dāpayen naraḥ<BR>
13,090.004a	śrāddhe tv atha mahārāja parīkṣed brāhmaṇān budhaḥ<BR>
13,090.004c	kulaśīlavayorūpair vidyayābhijanena ca<BR>
13,090.005a	eṣām anye paṅktidūṣās tathānye paṅktipāvanāḥ<BR>
13,090.005c	apāṅkteyās tu ye rājan kīrtayiṣyāmi tāñ śṛṇu<BR>
13,090.006a	kitavo bhrūṇahā yakṣmī paśupālo nirākṛtiḥ<BR>
13,090.006c	grāmapreṣyo vārdhuṣiko gāyanaḥ sarvavikrayī<BR>
13,090.007a	agāradāhī garadaḥ kuṇḍāśī somavikrayī<BR>
13,090.007c	sāmudriko rājabhṛtyas tailikaḥ kūṭakārakaḥ<BR>
13,090.008a	pitrā vivadamānaś ca yasya copapatir gṛhe<BR>
13,090.008c	abhiśastas tathā stenaḥ śilpaṃ yaś copajīvati<BR>
13,090.009a	parvakāraś ca sūcī ca mitradhruk pāradārikaḥ<BR>
13,090.009c	avratānām upādhyāyaḥ kāṇḍapṛṣṭhas tathaiva ca<BR>
13,090.010a	śvabhir yaś ca parikrāmed yaḥ śunā daṣṭa eva ca<BR>
13,090.010c	parivittiś ca yaś ca syād duścarmā gurutalpagaḥ<BR>
13,090.010e	kuśīlavo devalako nakṣatrair yaś ca jīvati<BR>
13,090.010f*0409_01	īdṛśair brāhmaṇair bhuktam apāṅkteyair yudhiṣṭhira<BR>
13,090.010f*0409_02	rakṣāṃsi gacchate havyam ity āhur brahmavādinaḥ<BR>
13,090.010f*0409_03	śrāddhaṃ bhuktvā tv adhīyīta vṛṣalītalpagaś ca yaḥ<BR>
13,090.010f*0409_04	purīṣe tasya taṃ māsaṃ pitaras tasya śerate<BR>
13,090.010f*0409_05	somavikrayiṇe viṣṭhā bhiṣaje pūyaśoṇitam<BR>
13,090.010f*0409_06	naṣṭaṃ devalake dattam apratiṣṭhaṃ ca vārdhuṣe<BR>
13,090.010f*0409_07	yat tu vāṇijake dattaṃ neha nāmutra tad bhavet<BR>
13,090.010f*0409_08	bhasmanīva hutaṃ havyaṃ tathā paunarbhave dvije<BR>
13,090.010f*0409_09	ye tu dharmavyapeteṣu cāritrāpagateṣu ca<BR>
13,090.010f*0409_10	havyaṃ kavyaṃ prayacchanti teṣāṃ tat pretya naśyati<BR>
13,090.010f*0409_11	jñānapūrvaṃ tu ye tebhyaḥ prayacchanty alpabuddhayaḥ<BR>
13,090.010f*0409_12	purīṣaṃ bhuñjate tasya pitaraḥ pretya niścayaḥ<BR>
13,090.011a	etān iha vijānīyād apāṅkteyān dvijādhamān<BR>
13,090.011c	śūdrāṇām upadeśaṃ ca ye kurvanty alpacetasaḥ<BR>
13,090.012a	ṣaṣṭiṃ kāṇaḥ śataṃ ṣaṇḍhaḥ śvitrī yāvat prapaśyati<BR>
13,090.012c	paṅktyāṃ samupaviṣṭāyāṃ tāvad dūṣayate nṛpa<BR>
13,090.013a	yad veṣṭitaśirā bhuṅkte yad bhuṅkte dakṣiṇāmukhaḥ<BR>
13,090.013c	sopānatkaś ca yad bhuṅkte sarvaṃ vidyāt tad āsuram<BR>
13,090.014a	asūyatā ca yad dattaṃ yac ca śraddhāvivarjitam<BR>
13,090.014c	sarvaṃ tad asurendrāya brahmā bhāgam akalpayat<BR>
13,090.015a	śvānaś ca paṅktidūṣāś ca nāvekṣeran kathaṃ cana<BR>
13,090.015c	tasmāt parivṛte dadyāt tilāṃś cānvavakīrayet<BR>
13,090.016a	tilādāne ca kravyādā ye ca krodhavaśā gaṇāḥ<BR>
13,090.016b*0410_01	tilair virahitaṃ śrāddhaṃ kṛtaṃ krodhavaśena ca<BR>
13,090.016c	yātudhānāḥ piśācāś ca vipralumpanti tad dhaviḥ<BR>
13,090.017a	yāvad dhy apaṅktyaḥ paṅktyāṃ vai bhuñjānān anupaśyati<BR>
13,090.017c	tāvat phalād bhraṃśayati dātāraṃ tasya bāliśam<BR>
13,090.018a	ime tu bharataśreṣṭha vijñeyāḥ paṅktipāvanāḥ<BR>
13,090.018c	ye tv atas tān pravakṣyāmi parīkṣasveha tān dvijān<BR>
13,090.019a	vedavidyāvratasnātā brāhmaṇāḥ sarva eva hi<BR>
13,090.019b*0411_01	sadācāraparāś caiva vijñeyāḥ sarvapāvanāḥ<BR>
13,090.019c	pāṅkteyān yāṃs tu vakṣyāmi jñeyās te paṅktipāvanāḥ<BR>
13,090.020a	triṇāciketaḥ pañcāgnis trisuparṇaḥ ṣaḍaṅgavit<BR>
13,090.020c	brahmadeyānusaṃtānaś chandogo jyeṣṭhasāmagaḥ<BR>
13,090.021a	mātāpitror yaś ca vaśyaḥ śrotriyo daśapūruṣaḥ<BR>
13,090.021c	ṛtukālābhigāmī ca dharmapatnīṣu yaḥ sadā<BR>
13,090.021e	vedavidyāvratasnāto vipraḥ paṅktiṃ punāty uta<BR>
13,090.022a	atharvaśiraso 'dhyetā brahmacārī yatavrataḥ<BR>
13,090.022c	satyavādī dharmaśīlaḥ svakarmanirataś ca yaḥ<BR>
13,090.023a	ye ca puṇyeṣu tīrtheṣu abhiṣekakṛtaśramāḥ<BR>
13,090.023c	makheṣu ca samantreṣu bhavanty avabhṛthāplutāḥ<BR>
13,090.024a	akrodhanā acapalāḥ kṣāntā dāntā jitendriyāḥ<BR>
13,090.024c	sarvabhūtahitā ye ca śrāddheṣv etān nimantrayet<BR>
13,090.024e	eteṣu dattam akṣayyam ete vai paṅktipāvanāḥ<BR>
13,090.025a	ime pare mahārāja vijñeyāḥ paṅktipāvanāḥ<BR>
13,090.025c	yatayo mokṣadharmajñā yogāḥ sucaritavratāḥ<BR>
13,090.025d*0412_01	pañcarātravido mukhyās tathā bhāgavatāḥ pare<BR>
13,090.025d*0412_02	vaikhānasāḥ kulaśreṣṭhā vaidikācāracāriṇaḥ<BR>
13,090.026a	ye cetihāsaṃ prayatāḥ śrāvayanti dvijottamān<BR>
13,090.026c	ye ca bhāṣyavidaḥ ke cid ye ca vyākaraṇe ratāḥ<BR>
13,090.027a	adhīyate purāṇaṃ ye dharmaśāstrāṇy athāpi ca<BR>
13,090.027c	adhītya ca yathānyāyaṃ vidhivat tasya kāriṇaḥ<BR>
13,090.028a	upapanno gurukule satyavādī sahasradaḥ<BR>
13,090.028c	agryaḥ sarveṣu vedeṣu sarvapravacaneṣu ca<BR>
13,090.029a	yāvad ete prapaśyanti paṅktyās tāvat punanty uta<BR>
13,090.029c	tato hi pāvanāt paṅktyāḥ paṅktipāvana ucyate<BR>
13,090.030a	krośād ardhatṛtīyāt tu pāvayed eka eva hi<BR>
13,090.030c	brahmadeyānusaṃtāna iti brahmavido viduḥ<BR>
13,090.031a	anṛtvig anupādhyāyaḥ sa ced agrāsanaṃ vrajet<BR>
13,090.031c	ṛtvigbhir ananujñātaḥ paṅktyā harati duṣkṛtam<BR>
13,090.032a	atha ced vedavit sarvaiḥ paṅktidoṣair vivarjitaḥ<BR>
13,090.032b*0413_01	atharvavedavit sarvaṃ paṅktidoṣaṃ vyapānudet<BR>
13,090.032b*0413_02	vedaśāstravidaṃ vipraṃ sarvadoṣair vivarjitam<BR>
13,090.032c	na ca syāt patito rājan paṅktipāvana eva saḥ<BR>
13,090.033a	tasmāt sarvaprayatnena parīkṣyāmantrayed dvijān<BR>
13,090.033c	svakarmaniratān dāntān kule jātān bahuśrutān<BR>
13,090.034a	yasya mitrapradhānāni śrāddhāni ca havīṃṣi ca<BR>
13,090.034c	na prīṇāti pitṝn devān svargaṃ ca na sa gacchati<BR>
13,090.035a	yaś ca śrāddhe kurute saṃgatāni; na devayānena pathā sa yāti<BR>
13,090.035c	sa vai muktaḥ pippalaṃ bandhanād vā; svargāl lokāc cyavate śrāddhamitraḥ<BR>
13,090.036a	tasmān mitraṃ śrāddhakṛn nādriyeta; dadyān mitrebhyaḥ saṃgrahārthaṃ dhanāni<BR>
13,090.036c	yaṃ manyate naiva śatruṃ na mitraṃ; taṃ madhyasthaṃ bhojayed dhavyakavye<BR>
13,090.037a	yathoṣare bījam uptaṃ na rohen; na cāsyoptā prāpnuyād bījabhāgam<BR>
13,090.037c	evaṃ śrāddhaṃ bhuktam anarhamāṇair; na ceha nāmutra phalaṃ dadāti<BR>
13,090.038a	brāhmaṇo hy anadhīyānas tṛṇāgnir iva śāmyati<BR>
13,090.038c	tasmai śrāddhaṃ na dātavyaṃ na hi bhasmani hūyate<BR>
13,090.039a	saṃbhojanī nāma piśācadakṣiṇā; sā naiva devān na pitṝn upaiti<BR>
13,090.039c	ihaiva sā bhrāmyati kṣīṇapuṇyā; śālāntare gaur iva naṣṭavatsā<BR>
13,090.040a	yathāgnau śānte ghṛtam ājuhoti; tan naiva devān na pitṝn upaiti<BR>
13,090.040c	tathā dattaṃ nartane gāyane ca; yāṃ cānṛce dakṣiṇām āvṛṇoti<BR>
13,090.041a	ubhau hinasti na bhunakti caiṣā; yā cānṛce dakṣiṇā dīyate vai<BR>
13,090.041c	āghātanī garhitaiṣā patantī; teṣāṃ pretān pātayed devayānāt<BR>
13,090.042a	ṛṣīṇāṃ samayaṃ nityaṃ ye caranti yudhiṣṭhira<BR>
13,090.042c	niścitāḥ sarvadharmajñās tān devā brāhmaṇān viduḥ<BR>
13,090.043a	svādhyāyaniṣṭhā ṛṣayo jñānaniṣṭhās tathaiva ca<BR>
13,090.043c	taponiṣṭhāś ca boddhavyāḥ karmaniṣṭhāś ca bhārata<BR>
13,090.044a	kavyāni jñānaniṣṭhebhyaḥ pratiṣṭhāpyāni bhārata<BR>
13,090.044c	tatra ye brāhmaṇāḥ ke cin na nindati hi te varāḥ<BR>
13,090.045a	ye tu nindanti jalpeṣu na tāñ śrāddheṣu bhojayet<BR>
13,090.045c	brāhmaṇā ninditā rājan hanyus tripuruṣaṃ kulam<BR>
13,090.046a	vaikhānasānāṃ vacanam ṛṣīṇāṃ śrūyate nṛpa<BR>
13,090.046c	dūrād eva parīkṣeta brāhmaṇān vedapāragān<BR>
13,090.046e	priyān vā yadi vā dveṣyāṃs teṣu tac chrāddham āvapet<BR>
13,090.047a	yaḥ sahasraṃ sahasrāṇāṃ bhojayed anṛcāṃ naraḥ<BR>
13,090.047c	ekas tān mantravit prītaḥ sarvān arhati bhārata<BR>
13,091.001	yudhiṣṭhira uvāca<BR>
13,091.001a	kena saṃkalpitaṃ śrāddhaṃ kasmin kāle kim ātmakam<BR>
13,091.001c	bhṛgvaṅgirasake kāle muninā katareṇa vā<BR>
13,091.002a	kāni śrāddheṣu varjyāni tathā mūlaphalāni ca<BR>
13,091.002c	dhānyajātiś ca kā varjyā tan me brūhi pitāmaha<BR>
13,091.003	bhīṣma uvāca<BR>
13,091.003a	yathā śrāddhaṃ saṃpravṛttaṃ yasmin kāle yad ātmakam<BR>
13,091.003c	yena saṃkalpitaṃ caiva tan me śṛṇu janādhipa<BR>
13,091.004a	svāyaṃbhuvo 'triḥ kauravya paramarṣiḥ pratāpavān<BR>
13,091.004c	tasya vaṃśe mahārāja dattātreya iti smṛtaḥ<BR>
13,091.005a	dattātreyasya putro 'bhūn nimir nāma tapodhanaḥ<BR>
13,091.005c	nimeś cāpy abhavat putraḥ śrīmān nāma śriyā vṛtaḥ<BR>
13,091.006a	pūrṇe varṣasahasrānte sa kṛtvā duṣkaraṃ tapaḥ<BR>
13,091.006c	kāladharmaparītātmā nidhanaṃ samupāgataḥ<BR>
13,091.007a	nimis tu kṛtvā śaucāni vidhidṛṣṭena karmaṇā<BR>
13,091.007c	saṃtāpam agamat tīvraṃ putraśokaparāyaṇaḥ<BR>
13,091.008a	atha kṛtvopahāryāṇi caturdaśyāṃ mahāmatiḥ<BR>
13,091.008c	tam eva gaṇayañ śokaṃ virātre pratyabudhyata<BR>
13,091.009a	tasyāsīt pratibuddhasya śokena pihitātmanaḥ<BR>
13,091.009c	manaḥ saṃhṛtya viṣaye buddhir vistaragāminī<BR>
13,091.010a	tataḥ saṃcintayām āsa śrāddhakalpaṃ samāhitaḥ<BR>
13,091.010c	yāni tasyaiva bhojyāni mūlāni ca phalāni ca<BR>
13,091.011a	uktāni yāni cānyāni yāni ceṣṭāni tasya ha<BR>
13,091.011c	tāni sarvāṇi manasā viniścitya tapodhanaḥ<BR>
13,091.012a	amāvāsyāṃ mahāprājña viprān ānāyya pūjitān<BR>
13,091.012c	dakṣiṇāvartikāḥ sarvā bṛsīḥ svayam athākarot<BR>
13,091.013a	sapta viprāṃs tato bhojye yugapat samupānayat<BR>
13,091.013c	ṛte ca lavaṇaṃ bhojyaṃ śyāmākānnaṃ dadau prabhuḥ<BR>
13,091.014a	dakṣiṇāgrās tato darbhā viṣṭareṣu niveśitāḥ<BR>
13,091.014c	pādayoś caiva viprāṇāṃ ye tv annam upabhuñjate<BR>
13,091.015a	kṛtvā ca dakṣiṇāgrān vai darbhān suprayataḥ śuciḥ<BR>
13,091.015c	pradadau śrīmate piṇḍaṃ nāmagotram udāharan<BR>
13,091.016a	tat kṛtvā sa muniśreṣṭho dharmasaṃkaram ātmanaḥ<BR>
13,091.016b*0414_01	buddhvātriṃ manasā dadhyau bhagavantaṃ samāhitaḥ<BR>
13,091.016c	paścāttāpena mahatā tapyamāno 'bhyacintayat<BR>
13,091.017a	akṛtaṃ munibhiḥ pūrvaṃ kiṃ mayaitad anuṣṭhitam<BR>
13,091.017c	kathaṃ nu śāpena na māṃ daheyur brāhmaṇā iti<BR>
13,091.018a	tataḥ saṃcintayām āsa vaṃśakartāram ātmanaḥ<BR>
13,091.018c	dhyātamātras tathā cātrir ājagāma tapodhanaḥ<BR>
13,091.019a	athātris taṃ tathā dṛṣṭvā putraśokena karśitam<BR>
13,091.019c	bhṛśam āśvāsayām āsa vāgbhir iṣṭābhir avyayaḥ<BR>
13,091.020a	nime saṃkalpitas te 'yaṃ pitṛyajñas tapodhanaḥ<BR>
13,091.020c	mā te bhūd bhīḥ pūrvadṛṣṭo dharmo 'yaṃ brahmaṇā svayam<BR>
13,091.021a	so 'yaṃ svayaṃbhuvihito dharmaḥ saṃkalpitas tvayā<BR>
13,091.021c	ṛte svayaṃbhuvaḥ ko 'nyaḥ śrāddheyaṃ vidhim āharet<BR>
13,091.022a	ākhyāsyāmi ca te bhūyaḥ śrāddheyaṃ vidhim uttamam<BR>
13,091.022c	svayaṃbhuvihitaṃ putra tat kuruṣva nibodha me<BR>
13,091.023a	kṛtvāgnikaraṇaṃ pūrvaṃ mantrapūrvaṃ tapodhana<BR>
13,091.023c	tato 'ryamṇe ca somāya varuṇāya ca nityaśaḥ<BR>
13,091.024a	viśvedevāś ca ye nityaṃ pitṛbhiḥ saha gocarāḥ<BR>
13,091.024c	tebhyaḥ saṃkalpitā bhāgāḥ svayam eva svayaṃbhuvā<BR>
13,091.025a	stotavyā ceha pṛthivī nivāpasyeha dhāriṇī<BR>
13,091.025c	vaiṣṇavī kāśyapī ceti tathaivehākṣayeti ca<BR>
13,091.026a	udakānayane caiva stotavyo varuṇo vibhuḥ<BR>
13,091.026c	tato 'gniś caiva somaś ca āpyāyyāv iha te 'nagha<BR>
13,091.027a	devās tu pitaro nāma nirmitā vai svayaṃbhuvā<BR>
13,091.027c	ūṣmapāḥ sumahābhāgās teṣāṃ bhāgāḥ prakalpitāḥ<BR>
13,091.027d*0415_01	somapāś ca haviṣmantas tathā barhiṣadā api<BR>
13,091.028a	te śrāddhenārcyamānā vai vimucyante ha kilbiṣāt<BR>
13,091.028c	saptakaḥ pitṛvaṃśas tu pūrvadṛṣṭaḥ svayaṃbhuvā<BR>
13,091.029a	viśve cāgnimukhā devāḥ saṃkhyātāḥ pūrvam eva te<BR>
13,091.029c	teṣāṃ nāmāni vakṣyāmi bhāgārhāṇāṃ mahātmanām<BR>
13,091.030a	sahaḥ kṛtir vipāpmā ca puṇyakṛt pāvanas tathā<BR>
13,091.030c	grāmniḥ kṣemaḥ samūhaś ca divyasānus tathaiva ca<BR>
13,091.031a	vivasvān vīryavān hrīmān kīrtimān kṛta eva ca<BR>
13,091.031c	vipūrvaḥ somapūrvaś ca sūryaśrīś ceti nāmataḥ<BR>
13,091.032a	somapaḥ sūryasāvitro dattātmā puṣkarīyakaḥ<BR>
13,091.032c	uṣṇīnābho nabhodaś ca viśvāyur dīptir eva ca<BR>
13,091.033a	camūharaḥ suveṣaś ca vyomāriḥ śaṃkaro bhavaḥ<BR>
13,091.033c	īśaḥ kartā kṛtir dakṣo bhuvano divyakarmakṛt<BR>
13,091.034a	gaṇitaḥ pañcavīryaś ca ādityo raśmimāṃs tathā<BR>
13,091.034c	saptakṛt somavarcāś ca viśvakṛt kavir eva ca<BR>
13,091.035a	anugoptā sugoptā ca naptā ceśvara eva ca<BR>
13,091.035b*0416_01	ajo marīcir ity eva viśvedevāḥ sanātanāḥ<BR>
13,091.035c	jitātmā munivīryaś ca dīptalomā bhayaṃkaraḥ<BR>
13,091.036a	atikarmā pratītaś ca pradātā cāṃśumāṃs tathā<BR>
13,091.036c	śailābhaḥ paramakrodhī dhīroṣṇī bhūpatis tathā<BR>
13,091.037a	srajī vajrī varī caiva viśvedevāḥ sanātanāḥ<BR>
13,091.037c	kīrtitās te mahābhāgāḥ kālasya gatigocarāḥ<BR>
13,091.038a	aśrāddheyāni dhānyāni kodravāḥ pulakās tathā<BR>
13,091.038c	hiṅgu dravyeṣu śākeṣu palāṇḍuṃ laśunaṃ tathā<BR>
13,091.039a	palāṇḍuḥ saubhañjanakas tathā gṛñjanakādayaḥ<BR>
13,091.039c	kūṣmāṇḍajātyalābuṃ ca kṛṣṇaṃ lavaṇam eva ca<BR>
13,091.040a	grāmyaṃ vārāhamāṃsaṃ ca yac caivāprokṣitaṃ bhavet<BR>
13,091.040c	kṛṣṇājājī viḍaś caiva śītapākī tathaiva ca<BR>
13,091.040e	aṅkurādyās tathā varjyā iha śṛṅgāṭakāni ca<BR>
13,091.041a	varjayel lavaṇaṃ sarvaṃ tathā jambūphalāni ca<BR>
13,091.041c	avakṣutāvaruditaṃ tathā śrāddheṣu varjayet<BR>
13,091.042a	nivāpe havyakavye vā garhitaṃ ca śvadarśanam<BR>
13,091.042c	pitaraś caiva devāś ca nābhinandanti tad dhaviḥ<BR>
13,091.043a	caṇḍālaśvapacau varjyau nivāpe samupasthite<BR>
13,091.043c	kāṣāyavāsī kuṣṭhī vā patito brahmahāpi vā<BR>
13,091.044a	saṃkīrṇayonir vipraś ca saṃbandhī patitaś ca yaḥ<BR>
13,091.044c	varjanīyā budhair ete nivāpe samupasthite<BR>
13,091.045a	ity evam uktvā bhagavān svavaṃśajam ṛṣiṃ purā<BR>
13,091.045c	pitāmahasabhāṃ divyāṃ jagāmātris tapodhanaḥ<BR>
13,092.001	bhīṣma uvāca<BR>
13,092.001a	tathā vidhau pravṛtte tu sarva eva maharṣayaḥ<BR>
13,092.001c	pitṛyajñān akurvanta vidhidṛṣṭena karmaṇā<BR>
13,092.002a	ṛṣayo dharmanityās tu kṛtvā nivapanāny uta<BR>
13,092.002c	tarpaṇaṃ cāpy akurvanta tīrthāmbhobhir yatavratāḥ<BR>
13,092.003a	nivāpair dīyamānaiś ca cāturvarṇyena bhārata<BR>
13,092.003c	tarpitāḥ pitaro devās te nānnaṃ jarayanti vai<BR>
13,092.004a	ajīrṇenābhihanyante te devāḥ pitṛbhiḥ saha<BR>
13,092.004c	somam evābhyapadyanta nivāpānnābhipīḍitāḥ<BR>
13,092.005a	te 'bruvan somam āsādya pitaro 'jīrṇapīḍitāḥ<BR>
13,092.005c	nivāpānnena pīḍyāmaḥ śreyo no 'tra vidhīyatām<BR>
13,092.006a	tān somaḥ pratyuvācātha śreyaś ced īpsitaṃ surāḥ<BR>
13,092.006c	svayaṃbhūsadanaṃ yāta sa vaḥ śreyo vidhāsyati<BR>
13,092.007a	te somavacanād devāḥ pitṛbhiḥ saha bhārata<BR>
13,092.007c	meruśṛṅge samāsīnaṃ pitāmaham upāgaman<BR>
13,092.008	pitara ūcuḥ<BR>
13,092.008a	nivāpānnena bhagavan bhṛśaṃ pīḍyāmahe vayam<BR>
13,092.008c	prasādaṃ kuru no deva śreyo naḥ saṃvidhīyatām<BR>
13,092.009a	iti teṣāṃ vacaḥ śrutvā svayaṃbhūr idam abravīt<BR>
13,092.009c	eṣa me pārśvato vahnir yuṣmacchreyo vidhāsyati<BR>
13,092.010	agnir uvāca<BR>
13,092.010a	sahitās tāta bhokṣyāmo nivāpe samupasthite<BR>
13,092.010c	jarayiṣyatha cāpy annaṃ mayā sārdhaṃ na saṃśayaḥ<BR>
13,092.011a	etac chrutvā tu pitaras tatas te vijvarābhavan<BR>
13,092.011c	etasmāt kāraṇāc cāgneḥ prāktanaṃ dīyate nṛpa<BR>
13,092.012a	nivapte cāgnipūrve vai nivāpe puruṣarṣabha<BR>
13,092.012c	na brahmarākṣasās taṃ vai nivāpaṃ dharṣayanty uta<BR>
13,092.012e	rakṣāṃsi cāpavartante sthite deve vibhāvasau<BR>
13,092.013a	pūrvaṃ piṇḍaṃ pitur dadyāt tato dadyāt pitāmahe<BR>
13,092.013c	prapitāmahāya ca tata eṣa śrāddhavidhiḥ smṛtaḥ<BR>
13,092.014a	brūyāc chrāddhe ca sāvitrīṃ piṇḍe piṇḍe samāhitaḥ<BR>
13,092.014c	somāyeti ca vaktavyaṃ tathā pitṛmateti ca<BR>
13,092.015a	rajasvalā ca yā nārī vyaṅgitā karṇayoś ca yā<BR>
13,092.015c	nivāpe nopatiṣṭheta saṃgrāhyā nānyavaṃśajāḥ<BR>
13,092.016a	jalaṃ prataramāṇaś ca kīrtayeta pitāmahān<BR>
13,092.016c	nadīm āsādya kurvīta pitṝṇāṃ piṇḍatarpaṇam<BR>
13,092.017a	pūrvaṃ svavaṃśajānāṃ tu kṛtvādbhis tarpaṇaṃ punaḥ<BR>
13,092.017c	suhṛtsaṃbandhivargāṇāṃ tato dadyāj jalāñjalim<BR>
13,092.018a	kalmāṣagoyugenātha yuktena tarato jalam<BR>
13,092.018c	pitaro 'bhilaṣante vai nāvaṃ cāpy adhirohataḥ<BR>
13,092.018e	sadā nāvi jalaṃ tajjñāḥ prayacchanti samāhitāḥ<BR>
13,092.019a	māsārdhe kṛṣṇapakṣasya kuryān nivapanāni vai<BR>
13,092.019c	puṣṭir āyus tathā vīryaṃ śrīś caiva pitṛvartinaḥ<BR>
13,092.020a	pitāmahaḥ pulastyaś ca vasiṣṭhaḥ pulahas tathā<BR>
13,092.020c	aṅgirāś ca kratuś caiva kaśyapaś ca mahān ṛṣiḥ<BR>
13,092.020e	ete kurukulaśreṣṭha mahāyogeśvarāḥ smṛtāḥ<BR>
13,092.021a	ete ca pitaro rājann eṣa śrāddhavidhiḥ paraḥ<BR>
13,092.021c	pretās tu piṇḍasaṃbandhān mucyante tena karmaṇā<BR>
13,092.022a	ity eṣā puruṣaśreṣṭha śrāddhotpattir yathāgamam<BR>
13,092.022c	khyāpitā pūrvanirdiṣṭā dānaṃ vakṣyāmy ataḥ param<BR>
13,093.001	yudhiṣṭhira uvāca<BR>
13,093.001a	dvijātayo vratopetā havis te yadi bhuñjate<BR>
13,093.001c	annaṃ brāhmaṇakāmāya katham etat pitāmaha<BR>
13,093.002	bhīṣma uvāca<BR>
13,093.002a	avedoktavratāś caiva bhuñjānāḥ kāryakāriṇaḥ<BR>
13,093.002c	vedokteṣu tu bhuñjānā vrataluptā yudhiṣṭhira<BR>
13,093.003	yudhiṣṭhira uvāca<BR>
13,093.003a	yad idaṃ tapa ity āhur upavāsaṃ pṛthagjanāḥ<BR>
13,093.003c	tapaḥ syād etad iha vai tapo 'nyad vāpi kiṃ bhavet<BR>
13,093.004	bhīṣma uvāca<BR>
13,093.004a	māsārdhamāsau nopavased yat tapo manyate janaḥ<BR>
13,093.004c	ātmatantropaghātī yo na tapasvī na dharmavit<BR>
13,093.005a	tyāgasyāpi ca saṃpattiḥ śiṣyate tapa uttamam<BR>
13,093.005c	sadopavāsī ca bhaved brahmacārī tathaiva ca<BR>
13,093.006a	muniś ca syāt sadā vipro devāṃś caiva sadā yajet<BR>
13,093.006c	kuṭumbiko dharmakāmaḥ sadāsvapnaś ca bhārata<BR>
13,093.007a	amṛtāśī sadā ca syāt pavitrī ca sadā bhavet<BR>
13,093.007c	ṛtavādī sadā ca syān niyataś ca sadā bhavet<BR>
13,093.008a	vighasāśī sadā ca syāt sadā caivātithipriyaḥ<BR>
13,093.008c	amāṃsāśī sadā ca syāt pavitrī ca sadā bhavet<BR>
13,093.009	yudhiṣṭhira uvāca<BR>
13,093.009a	kathaṃ sadopavāsī syād brahmacārī ca pārthiva<BR>
13,093.009c	vighasāśī kathaṃ ca syāt kathaṃ caivātithipriyaḥ<BR>
13,093.010	bhīṣma uvāca<BR>
13,093.010a	antarā sāyamāśaṃ ca prātarāśaṃ tathaiva ca<BR>
13,093.010c	sadopavāsī bhavati yo na bhuṅkte 'ntarā punaḥ<BR>
13,093.010d*0417_01	yo na bhuṅkte sa bhavati upavāsī sadā dvijaḥ<BR>
13,093.011a	bhāryāṃ gacchan brahmacārī sadā bhavati caiva ha<BR>
13,093.011c	ṛtavādī sadā ca syād dānaśīlaś ca mānavaḥ<BR>
13,093.012a	abhakṣayan vṛthā māṃsam amāṃsāśī bhavaty uta<BR>
13,093.012c	dānaṃ dadat pavitrī syād asvapnaś ca divāsvapan<BR>
13,093.013a	bhṛtyātithiṣu yo bhuṅkte bhuktavatsu naraḥ sadā<BR>
13,093.013c	amṛtaṃ kevalaṃ bhuṅkte iti viddhi yudhiṣṭhira<BR>
13,093.014a	abhuktavatsu nāśnāti brāhmaṇeṣu tu yo naraḥ<BR>
13,093.014c	abhojanena tenāsya jitaḥ svargo bhavaty uta<BR>
13,093.015a	devebhyaś ca pitṛbhyaś ca bhṛtyebhyo 'tithibhiḥ saha<BR>
13,093.015c	avaśiṣṭāni yo bhuṅkte tam āhur vighasāśinam<BR>
13,093.016a	teṣāṃ lokā hy aparyantāḥ sadane brahmaṇaḥ smṛtāḥ<BR>
13,093.016c	upasthitā hy apsarobhir gandharvaiś ca janādhipa<BR>
13,093.017a	devatātithibhiḥ sārdhaṃ pitṛbhiś copabhuñjate<BR>
13,093.017c	ramante putrapautraiś ca teṣāṃ gatir anuttamā<BR>
13,094.001	yudhiṣṭhira uvāca<BR>
13,094.001a	brāhmaṇebhyaḥ prayacchanti dānāni vividhāni ca<BR>
13,094.001c	dātṛpratigrahītror vā ko viśeṣaḥ pitāmaha<BR>
13,094.002	bhīṣma uvāca<BR>
13,094.002a	sādhor yaḥ pratigṛhṇīyāt tathaivāsādhuto dvijaḥ<BR>
13,094.002c	guṇavaty alpadoṣaḥ syān nirguṇe tu nimajjati<BR>
13,094.003a	atrāpy udāharantīmam itihāsaṃ purātanam<BR>
13,094.003c	vṛṣādarbheś ca saṃvādaṃ saptarṣīṇāṃ ca bhārata<BR>
13,094.004a	kaśyapo 'trir vasiṣṭhaś ca bharadvājo 'tha gautamaḥ<BR>
13,094.004c	viśvāmitro jamadagniḥ sādhvī caivāpy arundhatī<BR>
13,094.004d*0418_01	kāśyapo 'trir bharadvājo viśvāmitro 'tha gautamaḥ<BR>
13,094.004d*0418_02	jamadagnir vasiṣṭhaś ca sādhvī caivāpy arundhatī<BR>
13,094.005a	sarveṣām atha teṣāṃ tu gaṇḍābhūt karmakārikā<BR>
13,094.005c	śūdraḥ paśusakhaś caiva bhartā cāsyā babhūva ha<BR>
13,094.006a	te vai sarve tapasyantaḥ purā cerur mahīm imām<BR>
13,094.006c	samādhinopaśikṣanto brahmalokaṃ sanātanam<BR>
13,094.007a	athābhavad anāvṛṣṭir mahatī kurunandana<BR>
13,094.007c	kṛcchraprāṇo 'bhavad yatra loko 'yaṃ vai kṣudhānvitaḥ<BR>
13,094.008a	kasmiṃś cic ca purā yajñe yājyena śibisūnunā<BR>
13,094.008c	dakṣiṇārthe 'tha ṛtvigbhyo dattaḥ putro nijaḥ kila<BR>
13,094.009a	tasmin kāle 'tha so 'lpāyur diṣṭāntam agamat prabho<BR>
13,094.009c	te taṃ kṣudhābhisaṃtaptāḥ parivāryopatasthire<BR>
13,094.010a	yājyātmajam atho dṛṣṭvā gatāsum ṛṣisattamāḥ<BR>
13,094.010c	apacanta tadā sthālyāṃ kṣudhārtāḥ kila bhārata<BR>
13,094.011a	nirādye martyaloke 'sminn ātmānaṃ te parīpsavaḥ<BR>
13,094.011c	kṛcchrām āpedire vṛttim annahetos tapasvinaḥ<BR>
13,094.012a	aṭamāno 'tha tān mārge pacamānān mahīpatiḥ<BR>
13,094.012c	rājā śaibyo vṛṣādarbhiḥ kliśyamānān dadarśa ha<BR>
13,094.012d*0419_01	pratigrahanimittaṃ vai pratyuvāca sa tān nṛpaḥ<BR>
13,094.013	vṛṣādarbhir uvāca<BR>
13,094.013a	pratigrahas tārayati puṣṭir vai pratigṛhṇatām<BR>
13,094.013b*0420_01	tasmād dadāmi vo vittaṃ tad gṛhṇīdhvaṃ tapodhanāḥ<BR>
13,094.013c	mayi yad vidyate vittaṃ tac chṛṇudhvaṃ tapodhanāḥ<BR>
13,094.014a	priyo hi me brāhmaṇo yācamāno; dadyām ahaṃ vo 'śvatarīsahasram<BR>
13,094.014b*0421_01	dhenūnāṃ dadāmy ayutaṃ samagram<BR>
13,094.014c	ekaikaśaḥ savṛṣāḥ saṃprasūtāḥ; sarveṣāṃ vai śīghragāḥ śvetalomāḥ<BR>
13,094.014d*0422_01	manojavān pradadāmy arbudāni<BR>
13,094.015a	kulaṃbharān anaḍuhaḥ śataṃśatān; dhuryāñ śubhān sarvaśo 'haṃ dadāni<BR>
13,094.015c	pṛthvīvāhān pīvarāṃś caiva tāvad; agryā gṛṣṭyo dhenavaḥ suvratāś ca<BR>
13,094.016a	varān grāmān vrīhiyavaṃ rasāṃś ca; ratnaṃ cānyad durlabhaṃ kiṃ dadāni<BR>
13,094.016c	mā smābhakṣye bhāvam evaṃ kurudhvaṃ; puṣṭyarthaṃ vai kiṃ prayacchāmy ahaṃ vaḥ<BR>
13,094.017	ṛṣaya ūcuḥ<BR>
13,094.017a	rājan pratigraho rājño madhvāsvādo viṣopamaḥ<BR>
13,094.017c	taj jānamānaḥ kasmāt tvaṃ kuruṣe naḥ pralobhanam<BR>
13,094.017d*0423_01	daśasūnāsamaś cakrī daśacakrisamo dhvajī<BR>
13,094.017d*0423_02	daśadhvajisamā veśyā daśaveśyāsamo nṛpaḥ<BR>
13,094.017d*0423_03	daśasūnāsahasrāṇi yo vāhayati sainikaḥ<BR>
13,094.017d*0423_04	tena tulyo bhaved rājā ghoras tasya pratigrahaḥ<BR>
13,094.018a	kṣatraṃ hi daivatam iva brāhmaṇaṃ samupāśritam<BR>
13,094.018c	amalo hy eṣa tapasā prītaḥ prīṇāti devatāḥ<BR>
13,094.019a	ahnāpīha tapo jātu brāhmaṇasyopajāyate<BR>
13,094.019b*0424_01	yad ahobhiḥ subahubhiḥ saṃcitaṃ paramaṃ tapaḥ<BR>
13,094.019c	tad dāva iva nirdahyāt prāpto rājapratigrahaḥ<BR>
13,094.020a	kuśalaṃ saha dānena rājann astu sadā tava<BR>
13,094.020c	arthibhyo dīyatāṃ sarvam ity uktvā te tato yayuḥ<BR>
13,094.021a	apakvam eva tan māṃsam abhūt teṣāṃ ca dhīmatām<BR>
13,094.021c	atha hitvā yayuḥ sarve vanam āhārakāṅkṣiṇaḥ<BR>
13,094.022a	tataḥ pracoditā rājñā vanaṃ gatvāsya mantriṇaḥ<BR>
13,094.022c	pracīyodumbarāṇi sma dānaṃ dātuṃ pracakramuḥ<BR>
13,094.023a	udumbarāṇy athānyāni hemagarbhāṇy upāharan<BR>
13,094.023c	bhṛtyās teṣāṃ tatas tāni pragrāhitum upādravan<BR>
13,094.023d*0425_01	dṛṣṭvā phalāni munayas te grahītum upādravan<BR>
13,094.024a	gurūṇīti viditvātha na grāhyāṇy atrir abravīt<BR>
13,094.024c	na sma he mūḍhavijñānā na sma he mandabuddhayaḥ<BR>
13,094.024e	haimānīmāni jānīmaḥ pratibuddhāḥ sma jāgṛmaḥ<BR>
13,094.025a	iha hy etad upādattaṃ pretya syāt kaṭukodayam<BR>
13,094.025c	apratigrāhyam evaitat pretya ceha sukhepsunā<BR>
13,094.026	vasiṣṭha uvāca<BR>
13,094.026a	śatena niṣkaṃ gaṇitaṃ sahasreṇa ca saṃmitam<BR>
13,094.026c	yathā bahu pratīcchan hi pāpiṣṭhāṃ labhate gatim<BR>
13,094.027	kaśyapa uvāca<BR>
13,094.027a	yat pṛthivyāṃ vrīhiyavaṃ hiraṇyaṃ paśavaḥ striyaḥ<BR>
13,094.027c	sarvaṃ tan nālam ekasya tasmād vidvāñ śamaṃ vrajet<BR>
13,094.028	bharadvāja uvāca<BR>
13,094.028a	utpannasya ruroḥ śṛṅgaṃ vardhamānasya vardhate<BR>
13,094.028c	prārthanā puruṣasyeva tasya mātrā na vidyate<BR>
13,094.029	gautama uvāca<BR>
13,094.029a	na tal loke dravyam asti yal lokaṃ pratipūrayet<BR>
13,094.029c	samudrakalpaḥ puruṣo na kadā cana pūryate<BR>
13,094.030	viśvāmitra uvāca<BR>
13,094.030a	kāmaṃ kāmayamānasya yadā kāmaḥ samṛdhyate<BR>
13,094.030c	athainam aparaḥ kāmas tṛṣṇā vidhyati bāṇavat<BR>
13,094.030d*0426_00	atriḥ<BR>
13,094.030d*0426_01	na jātu kāmaḥ kāmānām upabhogena śāmyati<BR>
13,094.030d*0426_02	haviṣā kṛṣṇavartmeva bhūya evābhivardhate<BR>
13,094.031	jamadagnir uvāca<BR>
13,094.031a	pratigrahe saṃyamo vai tapo dhārayate dhruvam<BR>
13,094.031c	tad dhanaṃ brāhmaṇasyeha lubhyamānasya visravet<BR>
13,094.032	arundhaty uvāca<BR>
13,094.032a	dharmārthaṃ saṃcayo yo vai dravyāṇāṃ pakṣasaṃmataḥ<BR>
13,094.032c	tapaḥsaṃcaya eveha viśiṣṭo dravyasaṃcayāt<BR>
13,094.033	gaṇḍovāca<BR>
13,094.033a	ugrād ito bhayād yasmād bibhyatīme mameśvarāḥ<BR>
13,094.033c	balīyāṃso durbalavad bibhemy aham ataḥ param<BR>
13,094.034	paśusakha uvāca<BR>
13,094.034*0427_01	yathā caranti vidvāṃsas tathā dharmaparāyaṇāḥ<BR>
13,094.034*0427_02	tad eva viduṣā kāryam ātmano hitam icchatā<BR>
13,094.034a	yad vai dharme paraṃ nāsti brāhmaṇās tad dhanaṃ viduḥ<BR>
13,094.034c	vinayārthaṃ suvidvāṃsam upāseyaṃ yathātatham<BR>
13,094.035	ṛṣaya ūcuḥ<BR>
13,094.035*0428_01	yasya syād vibhavotkaṇṭhā tṛṣṇā yasyādhikā bhavet<BR>
13,094.035*0428_02	vinayāt sa samṛddhārthān samupāsīta yatnataḥ<BR>
13,094.035a	kuśalaṃ saha dānāya tasmai yasya prajā imāḥ<BR>
13,094.035b*0429_01	kaśmalādhamadānāya pratiyatnāḥ prajādhamāḥ<BR>
13,094.035c	phalāny upadhiyuktāni ya evaṃ naḥ prayacchasi<BR>
13,094.036	bhīṣma uvāca<BR>
13,094.036a	ity uktvā hemagarbhāṇi hitvā tāni phalāni te<BR>
13,094.036c	ṛṣayo jagmur anyatra sarva eva dhṛtavratāḥ<BR>
13,094.036d*0430_01	atha te mantriṇaḥ sarve rājānam idam abruvan<BR>
13,094.037	mantriṇaḥ ūcuḥ<BR>
13,094.037a	upadhiṃ śaṅkamānās te hitvemāni phalāni vai<BR>
13,094.037c	tato 'nyenaiva gacchanti viditaṃ te 'stu pārthiva<BR>
13,094.038a	ity uktaḥ sa tu bhṛtyais tair vṛṣādarbhiś cukopa ha<BR>
13,094.038c	teṣāṃ saṃpratikartuṃ ca sarveṣām agamad gṛham<BR>
13,094.039a	sa gatvāhavanīye 'gnau tīvraṃ niyamam āsthitaḥ<BR>
13,094.039c	juhāva saṃskṛtāṃ mantrair ekaikām āhutiṃ nṛpaḥ<BR>
13,094.040a	tasmād agneḥ samuttasthau kṛtyā lokabhayaṃkarī<BR>
13,094.040c	tasyā nāma vṛṣādarbhir yātudhānīty athākarot<BR>
13,094.041a	sā kṛtyā kālarātrīva kṛtāñjalir upasthitā<BR>
13,094.041c	vṛṣādarbhiṃ narapatiṃ kiṃ karomīti cābravīt<BR>
13,094.042	vṛṣādarbhir uvāca<BR>
13,094.042a	ṛṣīṇāṃ gaccha saptānām arundhatyās tathaiva ca<BR>
13,094.042c	dāsībhartuś ca dāsyāś ca manasā nāma dhāraya<BR>
13,094.043a	jñātvā nāmāni caiteṣāṃ sarvān etān vināśaya<BR>
13,094.043c	vinaṣṭeṣu yathā svairaṃ gaccha yatrepsitaṃ tava<BR>
13,094.044a	sā tatheti pratiśrutya yātudhānī svarūpiṇī<BR>
13,094.044c	jagāma tad vanaṃ yatra vicerus te maharṣayaḥ<BR>
13,095.001	bhīṣma uvāca<BR>
13,095.001a	athātripramukhā rājan vane tasmin maharṣayaḥ<BR>
13,095.001c	vyacaran bhakṣayanto vai mūlāni ca phalāni ca<BR>
13,095.002a	athāpaśyan supīnāṃsapāṇipādamukhodaram<BR>
13,095.002c	parivrajantaṃ sthūlāṅgaṃ parivrājaṃ śunaḥsakham<BR>
13,095.003a	arundhatī tu taṃ dṛṣṭvā sarvāṅgopacitaṃ śubhā<BR>
13,095.003c	bhavitāro bhavanto vai naivam ity abravīd ṛṣīn<BR>
13,095.004	vasiṣṭha uvāca<BR>
13,095.004a	naitasyeha yathāsmākam agnihotram anirhutam<BR>
13,095.004c	sāyaṃ prātaś ca hotavyaṃ tena pīvāñ śunaḥsakhaḥ<BR>
13,095.005	atrir uvāca<BR>
13,095.005a	naitasyeha yathāsmākaṃ kṣudhā vīryaṃ samāhatam<BR>
13,095.005c	kṛcchrādhītaṃ pranaṣṭaṃ ca tena pīvāñ śunaḥsakhaḥ<BR>
13,095.006	viśvāmitra uvāca<BR>
13,095.006a	naitasyeha yathāsmākaṃ śaśvac chāstraṃ jaradgavaḥ<BR>
13,095.006c	alasaḥ kṣutparo mūrkhas tena pīvāñ śunaḥsakhaḥ<BR>
13,095.007	jamadagnir uvāca<BR>
13,095.007a	naitasyeha yathāsmākaṃ bhaktam indhanam eva ca<BR>
13,095.007c	saṃcintya vārṣikaṃ kiṃ cit tena pīvāñ śunaḥsakhaḥ<BR>
13,095.008	kaśyapa uvāca<BR>
13,095.008a	naitasyeha yathāsmākaṃ catvāraś ca sahodarāḥ<BR>
13,095.008c	dehi dehīti bhikṣanti tena pīvāñ śunaḥsakhaḥ<BR>
13,095.009	bharadvāja uvāca<BR>
13,095.009a	naitasyeha yathāsmākaṃ brahmabandhor acetasaḥ<BR>
13,095.009c	śoko bhāryāpavādena tena pīvāñ śunaḥsakhaḥ<BR>
13,095.010	gautama uvāca<BR>
13,095.010a	naitasyeha yathāsmākaṃ trikauśeyaṃ hi rāṅkavam<BR>
13,095.010c	ekaikaṃ vai trivārṣīyaṃ tena pīvāñ śunaḥsakhaḥ<BR>
13,095.011	bhīṣma uvāca<BR>
13,095.011a	atha dṛṣṭvā parivrāṭ sa tān maharṣīñ śunaḥsakhaḥ<BR>
13,095.011c	abhigamya yathānyāyaṃ pāṇisparśam athācarat<BR>
13,095.012a	paricaryāṃ vane tāṃ tu kṣutpratīghātakārikām<BR>
13,095.012c	anyonyena nivedyātha prātiṣṭhanta sahaiva te<BR>
13,095.013a	ekaniścayakāryāś ca vyacaranta vanāni te<BR>
13,095.013c	ādadānāḥ samuddhṛtya mūlāni ca phalāni ca<BR>
13,095.014a	kadā cid vicarantas te vṛkṣair aviralair vṛtām<BR>
13,095.014c	śucivāriprasannodāṃ dadṛśuḥ padminīṃ śubhām<BR>
13,095.015a	bālādityavapuḥprakhyaiḥ puṣkarair upaśobhitām<BR>
13,095.015c	vaidūryavarṇasadṛśaiḥ padmapatrair athāvṛtām<BR>
13,095.016a	nānāvidhaiś ca vihagair jalaprakarasevibhiḥ<BR>
13,095.016c	ekadvārām anādeyāṃ sūpatīrthām akardamām<BR>
13,095.017a	vṛṣādarbhiprayuktā tu kṛtyā vikṛtadarśanā<BR>
13,095.017c	yātudhānīti vikhyātā padminīṃ tām arakṣata<BR>
13,095.018a	śunaḥsakhasahāyās tu bisārthaṃ te maharṣayaḥ<BR>
13,095.018c	padminīm abhijagmus te sarve kṛtyābhirakṣitām<BR>
13,095.019a	tatas te yātudhānīṃ tāṃ dṛṣṭvā vikṛtadarśanām<BR>
13,095.019c	sthitāṃ kamalinītīre kṛtyām ūcur maharṣayaḥ<BR>
13,095.020a	ekā tiṣṭhasi kā nu tvaṃ kasyārthe kiṃ prayojanam<BR>
13,095.020c	padminītīram āśritya brūhi tvaṃ kiṃ cikīrṣasi<BR>
13,095.021	yātudhāny uvāca<BR>
13,095.021a	yāsmi sāsmy anuyogo me na kartavyaḥ kathaṃ cana<BR>
13,095.021c	ārakṣiṇīṃ māṃ padminyā vitta sarve tapodhanāḥ<BR>
13,095.022	ṛṣaya ūcuḥ<BR>
13,095.022a	sarva eva kṣudhārtāḥ sma na cānyat kiṃ cid asti naḥ<BR>
13,095.022c	bhavatyāḥ saṃmate sarve gṛhṇīmahi bisāny uta<BR>
13,095.023	yātudhāny uvāca<BR>
13,095.023a	samayena bisānīto gṛhṇīdhvaṃ kāmakārataḥ<BR>
13,095.023c	ekaiko nāma me proktvā tato gṛhṇīta māciram<BR>
13,095.024	bhīṣma uvāca<BR>
13,095.024a	vijñāya yātudhānīṃ tāṃ kṛtyām ṛṣivadhaiṣiṇīm<BR>
13,095.024c	atriḥ kṣudhāparītātmā tato vacanam abravīt<BR>
13,095.025a	arātrir atreḥ sā rātrir yāṃ nādhīte trir adya vai<BR>
13,095.025c	arātrir atrir ity eva nāma me viddhi śobhane<BR>
13,095.026	yātudhāny uvāca<BR>
13,095.026a	yathodāhṛtam etat te mayi nāma mahāmune<BR>
13,095.026c	durdhāryam etan manasā gacchāvatara padminīm<BR>
13,095.027	vasiṣṭha uvāca<BR>
13,095.027a	vasiṣṭho 'smi variṣṭho 'smi vase vāsaṃ gṛheṣv api<BR>
13,095.027c	variṣṭhatvāc ca vāsāc ca vasiṣṭha iti viddhi mām<BR>
13,095.028	yātudhāny uvāca<BR>
13,095.028a	nāmanairuktam etat te duḥkhavyābhāṣitākṣaram<BR>
13,095.028c	naitad dhārayituṃ śakyaṃ gacchāvatara padminīm<BR>
13,095.029	kaśyapa uvāca<BR>
13,095.029a	kulaṃ kulaṃ ca kupapaḥ kupayaḥ kaśyapo dvijaḥ<BR>
13,095.029c	kāśyaḥ kāśanikāśatvād etan me nāma dhāraya<BR>
13,095.030	yātudhāny uvāca<BR>
13,095.030a	yathodāhṛtam etat te mayi nāma mahāmune<BR>
13,095.030c	durdhāryam etan manasā gacchāvatara padminīm<BR>
13,095.031	bharadvāja uvāca<BR>
13,095.031a	bhare sutān bhare śiṣyān bhare devān bhare dvijān<BR>
13,095.031c	bhare bhāryām anavyājo bharadvājo 'smi śobhane<BR>
13,095.032	yātudhāny uvāca<BR>
13,095.032a	nāmanairuktam etat te duḥkhavyābhāṣitākṣaram<BR>
13,095.032c	naitad dhārayituṃ śakyaṃ gacchāvatara padminīm<BR>
13,095.033	gautama uvāca<BR>
13,095.033a	godamo damago 'dhūmo damo durdarśanaś ca te<BR>
13,095.033b*0431_01	gobhis tamo mama dhvastaṃ jātamātrasya dehataḥ<BR>
13,095.033c	viddhi māṃ gautamaṃ kṛtye yātudhāni nibodha me<BR>
13,095.034	yātudhāny uvāca<BR>
13,095.034a	yathodāhṛtam etat te mayi nāma mahāmune<BR>
13,095.034c	naitad dhārayituṃ śakyaṃ gacchāvatara padminīm<BR>
13,095.035	viśvāmitra uvāca<BR>
13,095.035a	viśvedevāś ca me mitraṃ mitram asmi gavāṃ tathā<BR>
13,095.035c	viśvāmitram iti khyātaṃ yātudhāni nibodha me<BR>
13,095.036	yātudhāny uvāca<BR>
13,095.036a	nāmanairuktam etat te duḥkhavyābhāṣitākṣaram<BR>
13,095.036c	naitad dhārayituṃ śakyaṃ gacchāvatara padminīm<BR>
13,095.037	jamadagnir uvāca<BR>
13,095.037a	jājamadyajajā nāma mṛjā māha jijāyiṣe<BR>
13,095.037c	jamadagnir iti khyātam ato māṃ viddhi śobhane<BR>
13,095.038	yātudhāny uvāca<BR>
13,095.038a	yathodāhṛtam etat te mayi nāma mahāmune<BR>
13,095.038c	naitad dhārayituṃ śakyaṃ gacchāvatara padminīm<BR>
13,095.039	arundhaty uvāca<BR>
13,095.039a	dharāṃ dharitrīṃ vasudhāṃ bhartus tiṣṭhāmy anantaram<BR>
13,095.039c	mano 'nurundhatī bhartur iti māṃ viddhy arundhatīm<BR>
13,095.040	yātudhāny uvāca<BR>
13,095.040a	nāmanairuktam etat te duḥkhavyābhāṣitākṣaram<BR>
13,095.040c	naitad dhārayituṃ śakyaṃ gacchāvatara padminīm<BR>
13,095.041	gaṇḍovāca<BR>
13,095.041a	gaṇḍaṃ gaṇḍaṃ gatavatī gaṇḍagaṇḍeti saṃjñitā<BR>
13,095.041c	gaṇḍagaṇḍeva gaṇḍeti viddhi mānalasaṃbhave<BR>
13,095.041d*0432_01	vaktraikadeśe gaṇḍeti dhātum etaṃ pracakṣate<BR>
13,095.041d*0432_02	tenonnatena gaṇḍeti viddhi mānalasaṃbhave<BR>
13,095.042	yātudhāny uvāca<BR>
13,095.042a	nāmanairuktam etat te duḥkhavyābhāṣitākṣaram<BR>
13,095.042c	naitad dhārayituṃ śakyaṃ gacchāvatara padminīm<BR>
13,095.043	paśusakha uvāca<BR>
13,095.043a	sakhā sakhe yaḥ sakhyeyaḥ paśūnāṃ ca sakhā sadā<BR>
13,095.043c	gauṇaṃ paśusakhety evaṃ viddhi mām agnisaṃbhave<BR>
13,095.044	yātudhāny uvāca<BR>
13,095.044a	nāmanairuktam etat te duḥkhavyābhāṣitākṣaram<BR>
13,095.044c	naitad dhārayituṃ śakyaṃ gacchāvatara padminīm<BR>
13,095.045	śunaḥsakha uvāca<BR>
13,095.045a	ebhir uktaṃ yathā nāma nāhaṃ vaktum ihotsahe<BR>
13,095.045c	śunaḥsakhasakhāyaṃ māṃ yātudhāny upadhāraya<BR>
13,095.046	yātudhāny uvāca<BR>
13,095.046a	nāma te 'vyaktam uktaṃ vai vākyaṃ saṃdigdhayā girā<BR>
13,095.046c	tasmāt sakṛd idānīṃ tvaṃ brūhi yan nāma te dvija<BR>
13,095.047	śunaḥsakha uvāca<BR>
13,095.047a	sakṛd uktaṃ mayā nāma na gṛhītaṃ yadā tvayā<BR>
13,095.047c	tasmāt tridaṇḍābhihatā gaccha bhasmeti māciram<BR>
13,095.048	bhīṣma uvāca<BR>
13,095.048a	sā brahmadaṇḍakalpena tena mūrdhni hatā tadā<BR>
13,095.048c	kṛtyā papāta medinyāṃ bhasmasāc ca jagāma ha<BR>
13,095.049a	śunaḥsakhaś ca hatvā tāṃ yātudhānīṃ mahābalām<BR>
13,095.049c	bhuvi tridaṇḍaṃ viṣṭabhya śādvale samupāviśat<BR>
13,095.050a	tatas te munayaḥ sarve puṣkarāṇi bisāni ca<BR>
13,095.050c	yathākāmam upādāya samuttasthur mudānvitāḥ<BR>
13,095.051a	śrameṇa mahatā yuktās te bisāni kalāpaśaḥ<BR>
13,095.051c	tīre nikṣipya padminyās tarpaṇaṃ cakrur ambhasā<BR>
13,095.052a	athotthāya jalāt tasmāt sarve te vai samāgaman<BR>
13,095.052c	nāpaśyaṃś cāpi te tāni bisāni puruṣarṣabha<BR>
13,095.053	ṛṣaya ūcuḥ<BR>
13,095.053a	kena kṣudhābhibhūtānām asmākaṃ pāpakarmaṇā<BR>
13,095.053c	nṛśaṃsenāpanītāni bisāny āhārakāṅkṣiṇām<BR>
13,095.054a	te śaṅkamānās tv anyonyaṃ papracchur dvijasattamāḥ<BR>
13,095.054c	ta ūcuḥ śapathaṃ sarve kurma ity arikarśana<BR>
13,095.055a	ta uktvā bāḍham ity eva sarva eva śunaḥsakham<BR>
13,095.055c	kṣudhārtāḥ supariśrāntāḥ śapathāyopacakramuḥ<BR>
13,095.056	atrir uvāca<BR>
13,095.056a	sa gāṃ spṛśatu pādena sūryaṃ ca pratimehatu<BR>
13,095.056c	anadhyāyeṣv adhīyīta bisastainyaṃ karoti yaḥ<BR>
13,095.057	vasiṣṭha uvāca<BR>
13,095.057a	anadhyāyaparo loke śunaḥ sa parikarṣatu<BR>
13,095.057c	parivrāṭ kāmavṛtto 'stu bisastainyaṃ karoti yaḥ<BR>
13,095.058a	śaraṇāgataṃ hantu mitraṃ svasutāṃ copajīvatu<BR>
13,095.058c	arthān kāṅkṣatu kīnāśād bisastainyaṃ karoti yaḥ<BR>
13,095.059	kaśyapa uvāca<BR>
13,095.059a	sarvatra sarvaṃ paṇatu nyāsalopaṃ karotu ca<BR>
13,095.059c	kūṭasākṣitvam abhyetu bisastainyaṃ karoti yaḥ<BR>
13,095.060a	vṛthāmāṃsaṃ samaśnātu vṛthādānaṃ karotu ca<BR>
13,095.060c	yātu striyaṃ divā caiva bisastainyaṃ karoti yaḥ<BR>
13,095.061	bharadvāja uvāca<BR>
13,095.061a	nṛśaṃsas tyaktadharmāstu strīṣu jñātiṣu goṣu ca<BR>
13,095.061c	brāhmaṇaṃ cāpi jayatāṃ bisastainyaṃ karoti yaḥ<BR>
13,095.062a	upādhyāyam adhaḥ kṛtvā ṛco 'dhyetu yajūṃṣi ca<BR>
13,095.062c	juhotu ca sa kakṣāgnau bisastainyaṃ karoti yaḥ<BR>
13,095.063	jamadagnir uvāca<BR>
13,095.063a	purīṣam utsṛjatv apsu hantu gāṃ cāpi dohinīm<BR>
13,095.063c	anṛtau maithunaṃ yātu bisastainyaṃ karoti yaḥ<BR>
13,095.064a	dveṣyo bhāryopajīvī syād dūrabandhuś ca vairavān<BR>
13,095.064c	anyonyasyātithiś cāstu bisastainyaṃ karoti yaḥ<BR>
13,095.065	gautama uvāca<BR>
13,095.065a	adhītya vedāṃs tyajatu trīn agnīn apavidhyatu<BR>
13,095.065c	vikrīṇātu tathā somaṃ bisastainyaṃ karoti yaḥ<BR>
13,095.066a	udapānaplave grāme brāhmaṇo vṛṣalīpatiḥ<BR>
13,095.066c	tasya sālokyatāṃ yātu bisastainyaṃ karoti yaḥ<BR>
13,095.066d*0433_01	udapāne śleṣmamūtre cotsṛjed vṛṣalīpatiḥ<BR>
13,095.066d*0433_02	yātu pāpīyasāṃ lokaṃ bisastainyaṃ karoti yaḥ<BR>
13,095.067	viśvāmitra uvāca<BR>
13,095.067a	jīvato vai gurūn bhṛtyān bharantv asya pare janāḥ<BR>
13,095.067c	agatir bahuputraḥ syād bisastainyaṃ karoti yaḥ<BR>
13,095.068a	aśucir brahmakūṭo 'stu ṛddhyā caivāpy ahaṃkṛtaḥ<BR>
13,095.068c	karṣako matsarī cāstu bisastainyaṃ karoti yaḥ<BR>
13,095.069a	varṣān karotu bhṛtako rājñaś cāstu purohitaḥ<BR>
13,095.069c	ayājyasya bhaved ṛtvig bisastainyaṃ karoti yaḥ<BR>
13,095.070	arundhaty uvāca<BR>
13,095.070a	nityaṃ parivadec chvaśrūṃ bhartur bhavatu durmanāḥ<BR>
13,095.070b*0434_01	śvaśrvā vivādaṃ vadatu bhartṛhīnā ca jīvatu<BR>
13,095.070c	ekā svādu samaśnātu bisastainyaṃ karoti yā<BR>
13,095.071a	jñātīnāṃ gṛhamadhyasthā saktūn attu dinakṣaye<BR>
13,095.071c	abhāgyāvīrasūr astu bisastainyaṃ karoti yā<BR>
13,095.072	gaṇḍovāca<BR>
13,095.072a	anṛtaṃ bhāṣatu sadā sādhubhiś ca virudhyatu<BR>
13,095.072c	dadātu kanyāṃ śulkena bisastainyaṃ karoti yā<BR>
13,095.073a	sādhayitvā svayaṃ prāśed dāsye jīvatu caiva ha<BR>
13,095.073c	vikarmaṇā pramīyeta bisastainyaṃ karoti yā<BR>
13,095.074	paśusakha uvāca<BR>
13,095.074a	dāsya eva prajāyeta so 'prasūtir akiṃcanaḥ<BR>
13,095.074c	daivateṣv anamaskāro bisastainyaṃ karoti yaḥ<BR>
13,095.075	śunaḥsakha uvāca<BR>
13,095.075a	adhvaryave duhitaraṃ dadātu; cchandoge vā caritabrahmacarye<BR>
13,095.075c	ātharvaṇaṃ vedam adhītya vipraḥ; snāyīta yo vai harate bisāni<BR>
13,095.076	ṛṣaya ūcuḥ<BR>
13,095.076a	iṣṭam etad dvijātīnāṃ yo 'yaṃ te śapathaḥ kṛtaḥ<BR>
13,095.076c	tvayā kṛtaṃ bisastainyaṃ sarveṣāṃ naḥ śunaḥsakha<BR>
13,095.077	śunaḥsakha uvāca<BR>
13,095.077a	nyastam ādyam apaśyadbhir yad uktaṃ kṛtakarmabhiḥ<BR>
13,095.077c	satyam etan na mithyaitad bisastainyaṃ kṛtaṃ mayā<BR>
13,095.078a	mayā hy antarhitānīha bisānīmāni paśyata<BR>
13,095.078c	parīkṣārthaṃ bhagavatāṃ kṛtam etan mayānaghāḥ<BR>
13,095.078e	rakṣaṇārthaṃ ca sarveṣāṃ bhavatām aham āgataḥ<BR>
13,095.079a	yātudhānī hy atikruddhā kṛtyaiṣā vo vadhaiṣiṇī<BR>
13,095.079c	vṛṣādarbhiprayuktaiṣā nihatā me tapodhanāḥ<BR>
13,095.080a	duṣṭā hiṃsyād iyaṃ pāpā yuṣmān praty agnisaṃbhavā<BR>
13,095.080c	tasmād asmy āgato viprā vāsavaṃ māṃ nibodhata<BR>
13,095.081a	alobhād akṣayā lokāḥ prāptā vaḥ sārvakāmikāḥ<BR>
13,095.081c	uttiṣṭhadhvam itaḥ kṣipraṃ tān avāpnuta vai dvijāḥ<BR>
13,095.082	bhīṣma uvāca<BR>
13,095.082a	tato maharṣayaḥ prītās tathety uktvā puraṃdaram<BR>
13,095.082c	sahaiva tridaśendreṇa sarve jagmus triviṣṭapam<BR>
13,095.083a	evam ete mahātmāno bhogair bahuvidhair api<BR>
13,095.083c	kṣudhā paramayā yuktāś chandyamānā mahātmabhiḥ<BR>
13,095.083e	naiva lobhaṃ tadā cakrus tataḥ svargam avāpnuvan<BR>
13,095.084a	tasmāt sarvāsv avasthāsu naro lobhaṃ vivarjayet<BR>
13,095.084c	eṣa dharmaḥ paro rājann alobha iti viśrutaḥ<BR>
13,095.085a	idaṃ naraḥ saccaritaṃ samavāyeṣu kīrtayet<BR>
13,095.085c	sukhabhāgī ca bhavati na ca durgāṇy avāpnute<BR>
13,095.086a	prīyante pitaraś cāsya ṛṣayo devatās tathā<BR>
13,095.086c	yaśodharmārthabhāgī ca bhavati pretya mānavaḥ<BR>
13,096.001	bhīṣma uvāca<BR>
13,096.001a	atraivodāharantīmam itihāsaṃ purātanam<BR>
13,096.001c	yad vṛttaṃ tīrthayātrāyāṃ śapathaṃ prati tac chṛṇu<BR>
13,096.002a	puṣkarārthaṃ kṛtaṃ stainyaṃ purā bharatasattama<BR>
13,096.002c	rājarṣibhir mahārāja tathaiva ca dvijarṣibhiḥ<BR>
13,096.003a	ṛṣayaḥ sametāḥ paścime vai prabhāse; samāgatā mantram amantrayanta<BR>
13,096.003c	carāma sarve pṛthivīṃ puṇyatīrthāṃ; tan naḥ kāryaṃ hanta gacchāma sarve<BR>
13,096.004a	śukro 'ṅgirāś caiva kaviś ca vidvāṃs; tathāgastyo nāradaparvatau ca<BR>
13,096.004c	bhṛgur vasiṣṭhaḥ kaśyapo gautamaś ca; viśvāmitro jamadagniś ca rājan<BR>
13,096.005a	ṛṣis tathā gālavo 'thāṣṭakaś ca; bharadvājo 'rundhatī vālakhilyāḥ<BR>
13,096.005c	śibir dilīpo nahuṣo 'mbarīṣo; rājā yayātir dhundhumāro 'tha pūruḥ<BR>
13,096.006a	jagmuḥ puraskṛtya mahānubhāvaṃ; śatakratuṃ vṛtrahaṇaṃ narendra<BR>
13,096.006c	tīrthāni sarvāṇi parikramanto; māghyāṃ yayuḥ kauśikīṃ puṇyatīrthām<BR>
13,096.007a	sarveṣu tīrtheṣv atha dhūtapāpā; jagmus tato brahmasaraḥ supuṇyam<BR>
13,096.007c	devasya tīrthe jalam agnikalpā; vigāhya te bhuktabisaprasūnāḥ<BR>
13,096.008a	ke cid bisāny akhanaṃs tatra rājann; anye mṛṇālāny akhanaṃs tatra viprāḥ<BR>
13,096.008c	athāpaśyan puṣkaraṃ te hriyantaṃ; hradād agastyena samuddhṛtaṃ vai<BR>
13,096.009a	tān āha sarvān ṛṣimukhyān agastyaḥ; kenādattaṃ puṣkaraṃ me sujātam<BR>
13,096.009c	yuṣmāñ śaṅke dīyatāṃ puṣkaraṃ me; na vai bhavanto hartum arhanti padmam<BR>
13,096.010a	śṛṇomi kālo hiṃsate dharmavīryaṃ; seyaṃ prāptā vardhate dharmapīḍā<BR>
13,096.010c	purādharmo vardhate neha yāvat; tāvad gacchāmi paralokaṃ cirāya<BR>
13,096.011a	purā vedān brāhmaṇā grāmamadhye; ghuṣṭasvarā vṛṣalāñ śrāvayanti<BR>
13,096.011c	purā rājā vyavahārān adharmyān; paśyaty ahaṃ paralokaṃ vrajāmi<BR>
13,096.012a	purāvarān pratyavarān garīyaso; yāvan narā nāvamaṃsyanti sarve<BR>
13,096.012c	tamottaraṃ yāvad idaṃ na vartate; tāvad vrajāmi paralokaṃ cirāya<BR>
13,096.013a	purā prapaśyāmi pareṇa martyān; balīyasā durbalān bhujyamānān<BR>
13,096.013c	tasmād yāsyāmi paralokaṃ cirāya; na hy utsahe draṣṭum īdṛṅ nṛloke<BR>
13,096.014a	tam āhur ārtā ṛṣayo maharṣiṃ; na te vayaṃ puṣkaraṃ corayāmaḥ<BR>
13,096.014c	mithyābhiṣaṅgo bhavatā na kāryaḥ; śapāma tīkṣṇāñ śapathān maharṣe<BR>
13,096.015a	te niścitās tatra maharṣayas tu; saṃmanyanto dharmam evaṃ narendra<BR>
13,096.015c	tato 'śapañ śapathān paryayeṇa; sahaiva te pārthiva putrapautraiḥ<BR>
13,096.016	bhṛgur uvāca<BR>
13,096.016a	pratyākrośed ihākruṣṭas tāḍitaḥ pratitāḍayet<BR>
13,096.016c	khādec ca pṛṣṭhamāṃsāni yas te harati puṣkaram<BR>
13,096.017	vasiṣṭha uvāca<BR>
13,096.017a	asvādhyāyaparo loke śvānaṃ ca parikarṣatu<BR>
13,096.017c	pure ca bhikṣur bhavatu yas te harati puṣkaram<BR>
13,096.018	kaśyapa uvāca<BR>
13,096.018a	sarvatra sarvaṃ paṇatu nyāse lobhaṃ karotu ca<BR>
13,096.018c	kūṭasākṣitvam abhyetu yas te harati puṣkaram<BR>
13,096.019	gautama uvāca<BR>
13,096.019a	jīvatv ahaṃkṛto buddhyā vipaṇatv adhamena saḥ<BR>
13,096.019c	karṣako matsarī cāstu yas te harati puṣkaram<BR>
13,096.020	aṅgirā uvāca<BR>
13,096.020a	aśucir brahmakūṭo 'stu śvānaṃ ca parikarṣatu<BR>
13,096.020c	brahmahānikṛtiś cāstu yas te harati puṣkaram<BR>
13,096.021	dhundhumāra uvāca<BR>
13,096.021a	akṛtajño 'stu mitrāṇāṃ śūdrāyāṃ tu prajāyatu<BR>
13,096.021c	ekaḥ saṃpannam aśnātu yas te harati puṣkaram<BR>
13,096.022	pūrur uvāca<BR>
13,096.022a	cikitsāyāṃ pracaratu bhāryayā caiva puṣyatu<BR>
13,096.022c	śvaśurāt tasya vṛttiḥ syād yas te harati puṣkaram<BR>
13,096.023	dilīpa uvāca<BR>
13,096.023a	udapānaplave grāme brāhmaṇo vṛṣalīpatiḥ<BR>
13,096.023c	tasya lokān sa vrajatu yas te harati puṣkaram<BR>
13,096.024	śukra uvāca<BR>
13,096.024a	pṛṣṭhamāṃsaṃ samaśnātu divā gacchatu maithunam<BR>
13,096.024c	preṣyo bhavatu rājñaś ca yas te harati puṣkaram<BR>
13,096.025	jamadagnir uvāca<BR>
13,096.025a	anadhyāyeṣv adhīyīta mitraṃ śrāddhe ca bhojayet<BR>
13,096.025c	śrāddhe śūdrasya cāśnīyād yas te harati puṣkaram<BR>
13,096.026	śibir uvāca<BR>
13,096.026a	anāhitāgnir mriyatāṃ yajñe vighnaṃ karotu ca<BR>
13,096.026c	tapasvibhir virudhyeta yas te harati puṣkaram<BR>
13,096.027	yayātir uvāca<BR>
13,096.027a	anṛtau jaṭī vratinyāṃ vai bhāryāyāṃ saṃprajāyatu<BR>
13,096.027c	nirākarotu vedāṃś ca yas te harati puṣkaram<BR>
13,096.028	nahuṣa uvāca<BR>
13,096.028a	atithiṃ gṛhastho nudatu kāmavṛtto 'stu dīkṣitaḥ<BR>
13,096.028c	vidyāṃ prayacchatu bhṛto yas te harati puṣkaram<BR>
13,096.029	ambarīṣa uvāca<BR>
13,096.029a	nṛśaṃsas tyaktadharmo 'stu strīṣu jñātiṣu goṣu ca<BR>
13,096.029c	brāhmaṇaṃ cāpi jahatu yas te harati puṣkaram<BR>
13,096.030	nārada uvāca<BR>
13,096.030a	gūḍho 'jñānī bahiḥ śāstraṃ paṭhatāṃ visvaraṃ padam<BR>
13,096.030c	garīyaso 'vajānātu yas te harati puṣkaram<BR>
13,096.031	nābhāga uvāca<BR>
13,096.031a	anṛtaṃ bhāṣatu sadā sadbhiś caiva virudhyatu<BR>
13,096.031c	śulkena kanyāṃ dadatu yas te harati puṣkaram<BR>
13,096.032	kavir uvāca<BR>
13,096.032a	padā sa gāṃ tāḍayatu sūryaṃ ca prati mehatu<BR>
13,096.032c	śaraṇāgataṃ ca tyajatu yas te harati puṣkaram<BR>
13,096.033	viśvāmitra uvāca<BR>
13,096.033a	karotu bhṛtako 'varṣāṃ rājñaś cāstu purohitaḥ<BR>
13,096.033c	ṛtvig astu hy ayājyasya yas te harati puṣkaram<BR>
13,096.034	parvata uvāca<BR>
13,096.034a	grāme cādhikṛtaḥ so 'stu kharayānena gacchatu<BR>
13,096.034c	śunaḥ karṣatu vṛttyarthe yas te harati puṣkaram<BR>
13,096.035	bharadvāja uvāca<BR>
13,096.035a	sarvapāpasamādānaṃ nṛśaṃse cānṛte ca yat<BR>
13,096.035c	tat tasyāstu sadā pāpaṃ yas te harati puṣkaram<BR>
13,096.036	aṣṭaka uvāca<BR>
13,096.036a	sa rājāstv akṛtaprajñaḥ kāmavṛttiś ca pāpakṛt<BR>
13,096.036c	adharmeṇānuśāstūrvīṃ yas te harati puṣkaram<BR>
13,096.036d*0435_00	śukaḥ<BR>
13,096.036d*0435_01	śūdrayonau dvijātis tu reto muñcatu kāmataḥ<BR>
13,096.036d*0435_02	saṃnyāsī maithunaṃ gacched yas te harati puṣkaram<BR>
13,096.036d*0435_02	yamaḥ<BR>
13,096.036d*0435_03	aupāsanavihīnas tu devabrāhmaṇanindakaḥ<BR>
13,096.036d*0435_04	devasatrādhikāryas tu yas te harati puṣkaram<BR>
13,096.037	gālava uvāca<BR>
13,096.037a	pāpiṣṭhebhyas tv anarghārhaḥ sa naro 'stu svapāpakṛt<BR>
13,096.037c	dattvā dānaṃ kīrtayatu yas te harati puṣkaram<BR>
13,096.038	arundhaty uvāca<BR>
13,096.038a	śvaśrvāpavādaṃ vadatu bhartur bhavatu durmanāḥ<BR>
13,096.038c	ekā svādu samaśnātu yā te harati puṣkaram<BR>
13,096.038d*0436_00	śunakaḥ<BR>
13,096.038d*0436_01	vāsudevaṃ parityajya so 'nyaṃ devam upāsatu<BR>
13,096.038d*0437_00	bharadvājaḥ<BR>
13,096.038d*0437_01	sadā vasatu saṃnyāsī grāme vā nagare 'pi vā<BR>
13,096.038d*0437_02	bandhubhiḥ saha vāso 'stu yas te harati puṣkaram<BR>
13,096.039	vālakhilyā ūcuḥ<BR>
13,096.039a	ekapādena vṛttyarthaṃ grāmadvāre sa tiṣṭhatu<BR>
13,096.039c	dharmajñas tyaktadharmo 'stu yas te harati puṣkaram<BR>
13,096.040	paśusakha uvāca<BR>
13,096.040a	agnihotram anādṛtya sukhaṃ svapatu sa dvijaḥ<BR>
13,096.040c	parivrāṭ kāmavṛtto 'stu yas te harati puṣkaram<BR>
13,096.041	surabhy uvāca<BR>
13,096.041a	bālvajena nidānena kāṃsyaṃ bhavatu dohanam<BR>
13,096.041c	duhyeta paravatsena yā te harati puṣkaram<BR>
13,096.042	bhīṣma uvāca<BR>
13,096.042a	tatas tu taiḥ śapathaiḥ śapyamānair; nānāvidhair bahubhiḥ kauravendra<BR>
13,096.042c	sahasrākṣo devarāṭ saṃprahṛṣṭaḥ; samīkṣya taṃ kopanaṃ vipramukhyam<BR>
13,096.043a	athābravīn maghavā pratyayaṃ svaṃ; samābhāṣya tam ṛṣiṃ jātaroṣam<BR>
13,096.043c	brahmarṣidevarṣinṛparṣimadhye; yat tan nibodheha mamādya rājan<BR>
13,096.044	śakra uvāca<BR>
13,096.044a	adhvaryave duhitaraṃ dadātu; cchandoge vā caritabrahmacarye<BR>
13,096.044c	ātharvaṇaṃ vedam adhītya vipraḥ; snāyīta yaḥ puṣkaram ādadāti<BR>
13,096.045a	sarvān vedān adhīyīta puṇyaśīlo 'stu dhārmikaḥ<BR>
13,096.045c	brahmaṇaḥ sadanaṃ yātu yas te harati puṣkaram<BR>
13,096.045d*0438_01	vāsudevaṃ jagadyoniṃ sarvādhāram anāmakam<BR>
13,096.045d*0438_02	parāṇāṃ paramaṃ yātu yas te harati puṣkaram<BR>
13,096.046	agastya uvāca<BR>
13,096.046a	āśīrvādas tvayā proktaḥ śapatho balasūdana<BR>
13,096.046c	dīyatāṃ puṣkaraṃ mahyam eṣa dharmaḥ sanātanaḥ<BR>
13,096.047	indra uvāca<BR>
13,096.047a	na mayā bhagavaṃl lobhād dhṛtaṃ puṣkaram adya vai<BR>
13,096.047c	dharmaṃ tu śrotukāmena hṛtaṃ na kroddhum arhasi<BR>
13,096.048a	dharmaḥ śrutisamutkarṣo dharmasetur anāmayaḥ<BR>
13,096.048c	ārṣo vai śāśvato nityam avyayo 'yaṃ mayā śrutaḥ<BR>
13,096.049a	tad idaṃ gṛhyatāṃ vidvan puṣkaraṃ munisattama<BR>
13,096.049c	atikramaṃ me bhagavan kṣantum arhasy anindita<BR>
13,096.049d*0439_01	tvayā lokahitārthāya pīto vai lavaṇāmbudhiḥ<BR>
13,096.049d*0439_02	vindhyo nivārito yena vātāpiś ca niṣūditaḥ<BR>
13,096.049d*0439_03	nahuṣaḥ sarpatāṃ nīto bhavatā yad dvijottama<BR>
13,096.049d*0439_04	jijñāsamānena mayā kṛtaṃ tat kṣantum arhasi<BR>
13,096.050a	ity uktaḥ sa mahendreṇa tapasvī kopano bhṛśam<BR>
13,096.050c	jagrāha puṣkaraṃ dhīmān prasannaś cābhavan muniḥ<BR>
13,096.051a	prayayus te tato bhūyas tīrthāni vanagocarāḥ<BR>
13,096.051c	puṇyatīrtheṣu ca tathā gātrāṇy āplāvayanti te<BR>
13,096.051d*0440_01	puṇyatīrtheṣu gātrāṇi plāvayām āsur añjasā<BR>
13,096.052a	ākhyānaṃ ya idaṃ yuktaḥ paṭhet parvaṇi parvaṇi<BR>
13,096.052c	na mūrkhaṃ janayet putraṃ na bhavec ca nirākṛtiḥ<BR>
13,096.053a	na tam āpat spṛśet kā cin na jvaro na rujaś ca ha<BR>
13,096.053c	virajāḥ śreyasā yuktaḥ pretya svargam avāpnuyāt<BR>
13,096.054a	yaś ca śāstram anudhyāyed ṛṣibhiḥ paripālitam<BR>
13,096.054c	sa gacched brahmaṇo lokam avyayaṃ ca narottama<BR>
13,097.001	yudhiṣṭhira uvāca<BR>
13,097.001a	yad idaṃ śrāddhadharmeṣu dīyate bharatarṣabha<BR>
13,097.001c	chatraṃ copānahau caiva kenaitat saṃpravartitam<BR>
13,097.001e	kathaṃ caitat samutpannaṃ kimarthaṃ ca pradīyate<BR>
13,097.002a	na kevalaṃ śrāddhadharme puṇyakeṣv api dīyate<BR>
13,097.002b*0441_01	bahuṣv api nimitteṣu puṇyam āśritya dīyate<BR>
13,097.002c	etad vistarato rājañ śrotum icchāmi tattvataḥ<BR>
13,097.003	bhīṣma uvāca<BR>
13,097.003a	śṛṇu rājann avahitaś chatropānahavistaram<BR>
13,097.003c	yathaitat prathitaṃ loke yena caitat pravartitam<BR>
13,097.004a	yathā cākṣayyatāṃ prāptaṃ puṇyatāṃ ca yathā gatam<BR>
13,097.004c	sarvam etad aśeṣeṇa pravakṣyāmi janādhipa<BR>
13,097.005a	itihāsaṃ purāvṛttam imaṃ śṛṇu narādhipa<BR>
13,097.005c	jamadagneś ca saṃvādaṃ sūryasya ca mahātmanaḥ<BR>
13,097.006a	purā sa bhagavān sākṣād dhanuṣākrīḍata prabho<BR>
13,097.006c	saṃdhāya saṃdhāya śarāṃś cikṣepa kila bhārgavaḥ<BR>
13,097.007a	tān kṣiptān reṇukā sarvāṃs tasyeṣūn dīptatejasaḥ<BR>
13,097.007c	ānāyya sā tadā tasmai prādād asakṛd acyuta<BR>
13,097.008a	atha tena sa śabdena jyātalasya śarasya ca<BR>
13,097.008c	prahṛṣṭaḥ saṃpracikṣepa sā ca pratyājahāra tān<BR>
13,097.009a	tato madhyāhnam ārūḍhe jyeṣṭhāmūle divākare<BR>
13,097.009c	sa sāyakān dvijo viddhvā reṇukām idam abravīt<BR>
13,097.010a	gacchānaya viśālākṣi śarān etān dhanuścyutān<BR>
13,097.010c	yāvad etān punaḥ subhru kṣipāmīti janādhipa<BR>
13,097.011a	sā gacchaty antarā chāyāṃ vṛkṣam āśritya bhāminī<BR>
13,097.011c	tasthau tasyā hi saṃtaptaṃ śiraḥ pādau tathaiva ca<BR>
13,097.012a	sthitā sā tu muhūrtaṃ vai bhartuḥ śāpabhayāc chubhā<BR>
13,097.012c	yayāv ānayituṃ bhūyaḥ sāyakān asitekṣaṇā<BR>
13,097.012e	pratyājagāma ca śarāṃs tān ādāya yaśasvinī<BR>
13,097.013a	sā prasvinnā sucārvaṅgī padbhyāṃ duḥkhaṃ niyacchatī<BR>
13,097.013c	upājagāma bhartāraṃ bhayād bhartuḥ pravepatī<BR>
13,097.014a	sa tām ṛṣis tataḥ kruddho vākyam āha śubhānanām<BR>
13,097.014c	reṇuke kiṃ cireṇa tvam āgateti punaḥ punaḥ<BR>
13,097.015	reṇukovāca<BR>
13,097.015a	śiras tāvat pradīptaṃ me pādau caiva tapodhana<BR>
13,097.015c	sūryatejoniruddhāhaṃ vṛkṣacchāyām upāśritā<BR>
13,097.016a	etasmāt kāraṇād brahmaṃś ciram etat kṛtaṃ mayā<BR>
13,097.016c	etaj jñātvā mama vibho mā krudhas tvaṃ tapodhana<BR>
13,097.017	jamadagnir uvāca<BR>
13,097.017a	adyainaṃ dīptakiraṇaṃ reṇuke tava duḥkhadam<BR>
13,097.017c	śarair nipātayiṣyāmi sūryam astrāgnitejasā<BR>
13,097.018	bhīṣma uvāca<BR>
13,097.018a	sa visphārya dhanur divyaṃ gṛhītvā ca bahūñ śarān<BR>
13,097.018c	atiṣṭhat sūryam abhito yato yāti tatomukhaḥ<BR>
13,097.019a	atha taṃ prahariṣyantaṃ sūryo 'bhyetya vaco 'bravīt<BR>
13,097.019c	dvijarūpeṇa kaunteya kiṃ te sūryo 'parādhyate<BR>
13,097.020a	ādatte raśmibhiḥ sūryo divi vidvaṃs tatas tataḥ<BR>
13,097.020c	rasaṃ sa taṃ vai varṣāsu pravarṣati divākaraḥ<BR>
13,097.021a	tato 'nnaṃ jāyate vipra manuṣyāṇāṃ sukhāvaham<BR>
13,097.021c	annaṃ prāṇā iti yathā vedeṣu paripaṭhyate<BR>
13,097.022a	athābhreṣu nigūḍhaś ca raśmibhiḥ parivāritaḥ<BR>
13,097.022c	sapta dvīpān imān brahman varṣeṇābhipravarṣati<BR>
13,097.023a	tatas tadauṣadhīnāṃ ca vīrudhāṃ patrapuṣpajam<BR>
13,097.023c	sarvaṃ varṣābhinirvṛttam annaṃ saṃbhavati prabho<BR>
13,097.024a	jātakarmāṇi sarvāṇi vratopanayanāni ca<BR>
13,097.024c	godānāni vivāhāś ca tathā yajñasamṛddhayaḥ<BR>
13,097.025a	satrāṇi dānāni tathā saṃyogā vittasaṃcayāḥ<BR>
13,097.025c	annataḥ saṃpravartante yathā tvaṃ vettha bhārgava<BR>
13,097.026a	ramaṇīyāni yāvanti yāvad ārambhakāṇi ca<BR>
13,097.026c	sarvam annāt prabhavati viditaṃ kīrtayāmi te<BR>
13,097.027a	sarvaṃ hi vettha vipra tvaṃ yad etat kīrtitaṃ mayā<BR>
13,097.027c	prasādaye tvā viprarṣe kiṃ te sūryo nipātyate<BR>
13,098.001	yudhiṣṭhira uvāca<BR>
13,098.001a	evaṃ tadā prayācantaṃ bhāskaraṃ munisattamaḥ<BR>
13,098.001c	jamadagnir mahātejāḥ kiṃ kāryaṃ pratyapadyata<BR>
13,098.002	bhīṣma uvāca<BR>
13,098.002a	tathā prayācamānasya munir agnisamaprabhaḥ<BR>
13,098.002c	jamadagniḥ śamaṃ naiva jagāma kurunandana<BR>
13,098.003a	tataḥ sūryo madhurayā vācā tam idam abravīt<BR>
13,098.003c	kṛtāñjalir viprarūpī praṇamyedaṃ viśāṃ pate<BR>
13,098.004a	calaṃ nimittaṃ viprarṣe sadā sūryasya gacchataḥ<BR>
13,098.004c	kathaṃ calaṃ vetsyasi tvaṃ sadā yāntaṃ divākaram<BR>
13,098.005	jamadagnir uvāca<BR>
13,098.005a	sthiraṃ vāpi calaṃ vāpi jāne tvāṃ jñānacakṣuṣā<BR>
13,098.005c	avaśyaṃ vinayādhānaṃ kāryam adya mayā tava<BR>
13,098.006a	aparāhṇe nimeṣārdhaṃ tiṣṭhasi tvaṃ divākara<BR>
13,098.006c	tatra vetsyāmi sūrya tvāṃ na me 'trāsti vicāraṇā<BR>
13,098.007	sūrya uvāca<BR>
13,098.007a	asaṃśayaṃ māṃ viprarṣe vetsyase dhanvināṃ vara<BR>
13,098.007c	apakāriṇaṃ tu māṃ viddhi bhagavañ śaraṇāgatam<BR>
13,098.008	bhīṣma uvāca<BR>
13,098.008a	tataḥ prahasya bhagavāñ jamadagnir uvāca tam<BR>
13,098.008c	na bhīḥ sūrya tvayā kāryā praṇipātagato hy asi<BR>
13,098.009a	brāhmaṇeṣv ārjavaṃ yac ca sthairyaṃ ca dharaṇītale<BR>
13,098.009c	saumyatāṃ caiva somasya gāmbhīryaṃ varuṇasya ca<BR>
13,098.010a	dīptim agneḥ prabhāṃ meroḥ pratāpaṃ tapanasya ca<BR>
13,098.010c	etāny atikramed yo vai sa hanyāc charaṇāgatam<BR>
13,098.011a	bhavet sa gurutalpī ca brahmahā ca tathā bhavet<BR>
13,098.011c	surāpānaṃ ca kuryāt sa yo hanyāc charaṇāgatam<BR>
13,098.012a	etasya tv apanītasya samādhiṃ tāta cintaya<BR>
13,098.012c	yathā sukhagamaḥ panthā bhavet tvadraśmitāpitaḥ<BR>
13,098.013	bhīṣma uvāca<BR>
13,098.013a	etāvad uktvā sa tadā tūṣṇīm āsīd bhṛgūdvahaḥ<BR>
13,098.013c	atha sūryo dadau tasmai chatropānaham āśu vai<BR>
13,098.014	sūrya uvāca<BR>
13,098.014a	maharṣe śirasas trāṇaṃ chatraṃ madraśmivāraṇam<BR>
13,098.014c	pratigṛhṇīṣva padbhyāṃ ca trāṇārthaṃ carmapāduke<BR>
13,098.015a	adyaprabhṛti caivaital loke saṃpracariṣyati<BR>
13,098.015c	puṇyadāneṣu sarveṣu param akṣayyam eva ca<BR>
13,098.016	bhīṣma uvāca<BR>
13,098.016a	upānacchatram etad vai sūryeṇeha pravartitam<BR>
13,098.016c	puṇyam etad abhikhyātaṃ triṣu lokeṣu bhārata<BR>
13,098.017a	tasmāt prayaccha viprebhyaś chatropānaham uttamam<BR>
13,098.017c	dharmas te sumahān bhāvī na me 'trāsti vicāraṇā<BR>
13,098.018a	chatraṃ hi bharataśreṣṭha yaḥ pradadyād dvijātaye<BR>
13,098.018c	śubhraṃ śataśalākaṃ vai sa pretya sukham edhate<BR>
13,098.019a	sa śakraloke vasati pūjyamāno dvijātibhiḥ<BR>
13,098.019c	apsarobhiś ca satataṃ devaiś ca bharatarṣabha<BR>
13,098.020a	dahyamānāya viprāya yaḥ prayacchaty upānahau<BR>
13,098.020b*0442_01	upānahau ca yo dadyāc ślakṣṇau snehasamanvitau<BR>
13,098.020c	snātakāya mahābāho saṃśitāya dvijātaye<BR>
13,098.021a	so 'pi lokān avāpnoti daivatair abhipūjitān<BR>
13,098.021c	goloke sa mudā yukto vasati pretya bhārata<BR>
13,098.022a	etat te bharataśreṣṭha mayā kārtsnyena kīrtitam<BR>
13,098.022c	chatropānahadānasya phalaṃ bharatasattama<BR>
13,098.022d@010_0000	yudhiṣṭhiraḥ<BR>
13,098.022d@010_0001	śūdrāṇām iha śuśrūṣā nityam evānuvarṇitā<BR>
13,098.022d@010_0002	kaiḥ kāraṇaiḥ katividhā śuśrūṣā samudāhṛtā<BR>
13,098.022d@010_0003	ke ca śuśrūṣayā lokā vihitā bharatarṣabha<BR>
13,098.022d@010_0004	śūdrāṇāṃ bharataśreṣṭha brūhi me dharmalakṣaṇam<BR>
13,098.022d@010_0004	bhīṣmaḥ<BR>
13,098.022d@010_0005	atrāpy udāharantīmam itihāsaṃ purātanam<BR>
13,098.022d@010_0006	śūdrāṇām anukampārthaṃ yad uktaṃ brahmavādinā<BR>
13,098.022d@010_0007	vṛddhaḥ parāśaraḥ prāha dharmaṃ śubhram anāmayam<BR>
13,098.022d@010_0008	anugrahārthaṃ varṇānāṃ śaucācārasamanvitam<BR>
13,098.022d@010_0009	dharmopadeśam akhilaṃ yathāvad anupūrvaśaḥ<BR>
13,098.022d@010_0010	śiṣyān adhyāpayām āsa śāstram arthavad arthavit<BR>
13,098.022d@010_0011	kṣāntendriyeṇa mānena śucinācāpalena vai<BR>
13,098.022d@010_0012	adurbalena dhīreṇa nottarottaravādinā<BR>
13,098.022d@010_0013	alubdhenānṛśaṃsena ṛjunā brahmavādinā<BR>
13,098.022d@010_0014	cāritratatpareṇaiva sarvabhūtahitātmanā<BR>
13,098.022d@010_0015	arayaḥ ṣaḍ vijetavyā nityaṃ svaṃ deham āśritāḥ<BR>
13,098.022d@010_0016	kāmakrodhau ca lobhaś ca mānamohau madas tathā<BR>
13,098.022d@010_0017	vidhinā dhṛtim āsthāya śuśrūṣur anahaṃkṛtaḥ<BR>
13,098.022d@010_0018	varṇatrayasyānumato yathāśakti yathābalam<BR>
13,098.022d@010_0019	karmaṇā manasā vācā cakṣuṣā ca caturvidham<BR>
13,098.022d@010_0020	āsthāya niyamaṃ dhīmāñ śānto dānto jitendriyaḥ<BR>
13,098.022d@010_0021	rakṣoyakṣajanadveṣī śeṣānnakṛtabhojanaḥ<BR>
13,098.022d@010_0022	varṇatrayān madhu yathā bhramaro dharmam ācaret<BR>
13,098.022d@010_0023	yadi śūdras tapaḥ kuryād vedadṛṣṭena karmaṇā<BR>
13,098.022d@010_0024	iha cāsya parikleśaḥ pretya cāsyāśubhā gatiḥ<BR>
13,098.022d@010_0025	adharmyam ayaśasyaṃ ca tapaḥ śūdre pratiṣṭhitam<BR>
13,098.022d@010_0026	amārgeṇa tapas taptvā mleccheṣu phalam aśnute<BR>
13,098.022d@010_0027	anyathā vartamāno hi na śūdro dharmam arhati<BR>
13,098.022d@010_0028	amārgeṇa prayātānāṃ pratyakṣād upalabhyate<BR>
13,098.022d@010_0029	cāturvarṇyavyapetānāṃ jātimūrtiparigrahaḥ<BR>
13,098.022d@010_0030	tathā te hi śakāś cīnāḥ kāmbhojāḥ pāradās tathā<BR>
13,098.022d@010_0031	śabarāḥ paplavāś caiva tuṣārayavanās tathā<BR>
13,098.022d@010_0032	dārvāś ca daradāś caiva ujjihānās tathetarāḥ<BR>
13,098.022d@010_0033	veṇāś ca kaṅkaṇāś caiva siṃhalā madrakās tathā<BR>
13,098.022d@010_0034	kiṣkindhakāḥ pulindāś ca kahvāś cāndhrāḥ sanīragāḥ<BR>
13,098.022d@010_0035	gandhikā dramiḍāś caiva barbarāś cūcukās tathā<BR>
13,098.022d@010_0036	kirātāḥ pārvateyāś ca kolāś colāḥ sakhāṣakāḥ<BR>
13,098.022d@010_0037	ārukāś caiva dohāś ca yāś cānyā mlecchajātayaḥ<BR>
13,098.022d@010_0038	vikṛtā vikṛtācārā dṛśyante krūrabuddhayaḥ<BR>
13,098.022d@010_0039	amārgeṇāśritā dharmaṃ tato jātyantaraṃ gatāḥ<BR>
13,098.022d@010_0040	amārgopārjitasyaitat tapaso viditaṃ phalam<BR>
13,098.022d@010_0041	na naśyati kṛtaṃ karma śubhaṃ vā yadi vāśubham<BR>
13,098.022d@010_0042	atrāpy ete vasu prāpya vikarmatapasārjitam<BR>
13,098.022d@010_0043	pāṣaṇḍān arcayiṣyanti dharmakāmā vṛthāśramāḥ<BR>
13,098.022d@010_0044	evaṃ caturṇāṃ varṇānām āśramāṇāṃ ca pārthiva<BR>
13,098.022d@010_0045	viparītaṃ vartamānā mlecchā jāyanty abuddhayaḥ<BR>
13,098.022d@010_0046	adhyāyadhanino viprāḥ kṣatriyāṇāṃ balaṃ dhanam<BR>
13,098.022d@010_0047	vaṇik kṛṣiś ca vaiśyānāṃ śūdrāṇāṃ paricārikā<BR>
13,098.022d@010_0048	vyucchedāt tasya dharmasya nirayāyopapadyate<BR>
13,098.022d@010_0049	tato mlecchā bhavanty ete nirghṛṇā dharmavarjitāḥ<BR>
13,098.022d@010_0050	punaś ca nirayas teṣāṃ tiryagyoniś ca śāśvatī<BR>
13,098.022d@010_0051	ye tu satpatham āsthāya varṇāśramakṛtaṃ purā<BR>
13,098.022d@010_0052	sarvān vimārgān utsṛjya svadharmapatham āśritāḥ<BR>
13,098.022d@010_0053	sarvabhūtadayāvanto daivatadvijapūjakāḥ<BR>
13,098.022d@010_0054	śāstradṛṣṭena vidhinā śraddhayā jitamanyavaḥ<BR>
13,098.022d@010_0055	teṣāṃ vidhiṃ pravakṣyāmi yathāvad anupūrvaśaḥ<BR>
13,098.022d@010_0056	upādānavidhiṃ kṛtsnaṃ śuśrūṣādhigamaṃ tathā<BR>
13,098.022d@010_0057	śiṣṭopanayanaṃ caiva mantrāṇi vividhāni ca<BR>
13,098.022d@010_0058	tathā śiṣyaparīkṣāṃ ca śāstraprāmāṇyadarśanāt<BR>
13,098.022d@010_0059	pravakṣyāmi yathātattvaṃ yathāvad anupūrvaśaḥ<BR>
13,098.022d@010_0060	śaucakṛtyasya śaucārthān sarvān eva viśeṣataḥ<BR>
13,098.022d@010_0061	mahāśaucaprabhṛtayo dṛṣṭās tattvārthadarśibhiḥ<BR>
13,098.022d@010_0062	tatrāpi śūdro bhikṣūṇām idaṃ śeṣaṃ ca kalpayet<BR>
13,098.022d@010_0063	bhikṣubhiḥ sukṛtaprajñaiḥ kevalaṃ dharmam āśritaiḥ<BR>
13,098.022d@010_0064	samyagdarśanasaṃpannair gatādhvani hitārthibhiḥ<BR>
13,098.022d@010_0065	avakāśam imaṃ medhyaṃ nirmitaṃ kāmavīrudham<BR>
13,098.022d@010_0066	nirjanaṃ saṃvṛtaṃ buddhvā niyatātmā jitendriyaḥ<BR>
13,098.022d@010_0067	sajalaṃ bhājanaṃ sthāpya mṛttikāṃ ca parīkṣitām<BR>
13,098.022d@010_0068	parīkṣya bhūmiṃ mūtrārthī tata āsīta vāgyataḥ<BR>
13,098.022d@010_0069	udaṅmukho divā kuryād rātrau ced dakṣiṇāmukhaḥ<BR>
13,098.022d@010_0070	antarhitāyāṃ bhūmau tu antarhitaśirās tathā<BR>
13,098.022d@010_0071	asamāpte tathā śauce na vācaṃ kiṃ cid īrayet<BR>
13,098.022d@010_0072	kṛtakṛtyas tathācamya gacchan nodīrayed vacaḥ<BR>
13,098.022d@010_0073	śaucārtham upaviṣṭas tu mṛdbhājanapuraskṛtaḥ<BR>
13,098.022d@010_0074	sthāpyaṃ kamaṇḍaluṃ gṛhya pārśvorubhyām athāntare<BR>
13,098.022d@010_0075	śaucaṃ kuryāc chanair vīro buddhipūrvam asaṃkaram<BR>
13,098.022d@010_0076	pāṇinā śuddham udakaṃ saṃgṛhya vidhipūrvakam<BR>
13,098.022d@010_0077	vipruṣaś ca yathā na syur yathā corū na saṃspṛśet<BR>
13,098.022d@010_0078	apāne mṛttikās tisraḥ pradeyās tv anupūrvaśaḥ<BR>
13,098.022d@010_0079	hastābhyāṃ ca tathā vipro hastaṃ hastena saṃspṛśet<BR>
13,098.022d@010_0080	apāne nava deyāḥ syur iti vṛddhānuśāsanam<BR>
13,098.022d@010_0081	mṛttikā dīyamānā hi śodhayed deśam añjasā<BR>
13,098.022d@010_0082	tasmāt pāṇitale deyā mṛttikās tu punaḥ punaḥ<BR>
13,098.022d@010_0083	buddhipūrvaṃ prayatnena yathā naiva spṛśet sphijau<BR>
13,098.022d@010_0084	yathā ghāto hi na bhaved kledajaḥ paridhānake<BR>
13,098.022d@010_0085	tathā gudaṃ pramārjeta śaucārthaṃ tu punaḥ punaḥ<BR>
13,098.022d@010_0086	pratipādaṃ tatas tyaktvā śaucam utthāya kārayet<BR>
13,098.022d@010_0087	savye dvādaśa deyāḥ syus tisras tisraḥ punaḥ punaḥ<BR>
13,098.022d@010_0088	deyāḥ kūrparake haste pṛṣṭhabandhe punaḥ punaḥ<BR>
13,098.022d@010_0089	tathaivādarśake dadyāc catasras tūbhayor api<BR>
13,098.022d@010_0090	ubhayor hastayor ekaṃ sapta sapta pradāpayet<BR>
13,098.022d@010_0091	tato 'nyāṃ mṛttikāṃ gṛhya kāryaṃ śaucaṃ punas tayoḥ<BR>
13,098.022d@010_0092	hastayor evam etad dhi mahāśaucaṃ vidhīyate<BR>
13,098.022d@010_0093	tato 'nyathā na kurvīta vidhir eṣa sanātanaḥ<BR>
13,098.022d@010_0094	upasthe mūtraśaucasya ata ūrdhvaṃ vidhīyate<BR>
13,098.022d@010_0095	ato 'nyathā tu yaḥ kuryāt prāyaścittīyate tu saḥ<BR>
13,098.022d@010_0096	malopahatacelasya dviguṇaṃ tu vidhīyate<BR>
13,098.022d@010_0097	sahapādam athorubhyāṃ hastaśaucam asaṃśayam<BR>
13,098.022d@010_0098	avadhīrayamāṇasya saṃdeha upajāyate<BR>
13,098.022d@010_0099	yathā yathā viśudhyeta tat tathā tad upakrame<BR>
13,098.022d@010_0100	sakardamaṃ tu varṣāsu gṛham āviśya saṃkaṭam<BR>
13,098.022d@010_0101	hastayor mṛttikās tisraḥ pādayoḥ ṣaṭ pradāpayet<BR>
13,098.022d@010_0102	kāmaṃ dattvā gude dadyāt tisraḥ padbhyāṃ tathaiva ca<BR>
13,098.022d@010_0103	hastaśaucaṃ prakartavyaṃ mūtraśaucavidhes tathā<BR>
13,098.022d@010_0104	mūtraśauce tathā hastau pādābhyāṃ cānupūrvaśaḥ<BR>
13,098.022d@010_0105	naiṣṭhike sthānaśauce tu mahāśaucaṃ vidhīyate<BR>
13,098.022d@010_0106	kṣārauṣarābhyāṃ vastrasya kuryāc chaucaṃ mṛdā saha<BR>
13,098.022d@010_0107	lepagandhāpanayanam amedhyasya vidhīyate<BR>
13,098.022d@010_0108	snānaśāṭyāṃ mṛdas tisro hastābhyāṃ cānupūrvaśaḥ<BR>
13,098.022d@010_0109	śaucaṃ prayatnataḥ kṛtvā kampayānaḥ samuddharet<BR>
13,098.022d@010_0110	deyāś catasras tisro vā dvir vāpy ekā tathāpadi<BR>
13,098.022d@010_0111	kālam āsādya deśaṃ ca śaucasya gurulāghavam<BR>
13,098.022d@010_0112	vidhinānena śaucaṃ tu nityaṃ kuryād atandritaḥ<BR>
13,098.022d@010_0113	aviprekṣann asaṃbhrāntaḥ pādau prakṣālya tatparaḥ<BR>
13,098.022d@010_0114	aprakṣālitapādas tu pāṇim ā maṇibandhanāt<BR>
13,098.022d@010_0115	adhastād upariṣṭāc ca tataḥ pāṇim upaspṛśet<BR>
13,098.022d@010_0116	manogatās tu niḥśabdā niḥśabdaṃ trir apaḥ pibet<BR>
13,098.022d@010_0117	dvir mukhaṃ parimṛjyāc ca khāni copaspṛśed budhaḥ<BR>
13,098.022d@010_0118	ṛgvedaṃ tena prīṇāti prathamaṃ yaḥ pibed apaḥ<BR>
13,098.022d@010_0119	dvitīyaṃ tu yajurvedaṃ tṛtīyaṃ sāma eva ca<BR>
13,098.022d@010_0120	mṛjyate prathamaṃ tena atharvā prītim āpnuyāt<BR>
13,098.022d@010_0121	dvitīyenetihāsaṃ ca purāṇasmṛtidevatāḥ<BR>
13,098.022d@010_0122	yac cakṣuṣi samādhatte tenādityaṃ tu prīṇayet<BR>
13,098.022d@010_0123	prīṇāti vāyuṃ ghrāṇaṃ ca diśaś cāpy atha śrotrayoḥ<BR>
13,098.022d@010_0124	brahmāṇaṃ tena prīṇāti yan mūrdhani samāpayet<BR>
13,098.022d@010_0125	samutkṣipati cāpordhvam ākāśaṃ tena prīṇayet<BR>
13,098.022d@010_0126	prīṇāti viṣṇuṃ padbhyāṃ tu salilaṃ vai samādadhat<BR>
13,098.022d@010_0127	prāṅmukhodaṅmukho vāpi antarjānur upaspṛśet<BR>
13,098.022d@010_0128	sarvatra vidhir ity eṣa bhojanādiṣu nityaśaḥ<BR>
13,098.022d@010_0129	anneṣu dantalagneṣu ucchiṣṭaḥ punar ācamet<BR>
13,098.022d@010_0130	vidhir eṣa samuddiṣṭaḥ śauce cābhyukṣaṇaṃ smṛtam<BR>
13,098.022d@010_0131	śūdrasyaiṣa vidhir dṛṣṭo gṛhān niṣkramataḥ sataḥ<BR>
13,098.022d@010_0132	nityaṃ tv aluptaśaucena vartitavyaṃ kṛtātmanā<BR>
13,098.022d@010_0133	yaśaskāmena bhikṣubhyaḥ śūdreṇātmahitārthinā<BR>
13,098.022d@010_0133	parāśaraḥ<BR>
13,098.022d@010_0134	kṣatrā ārambhayajñās tu vīryayajñā viśaḥ smṛtāḥ<BR>
13,098.022d@010_0135	śūdrāḥ paricarāyajñā japayajñās tu brāhmaṇāḥ<BR>
13,098.022d@010_0136	śuśrūṣājīvinaḥ śūdrā vaiśyā vipaṇijīvinaḥ<BR>
13,098.022d@010_0137	aniṣṭanigrahāḥ kṣatrā viprāḥ svādhyāyajīvinaḥ<BR>
13,098.022d@010_0138	tapasā śobhate vipro rājanyaḥ pālanādibhiḥ<BR>
13,098.022d@010_0139	ātithyena tathā vaiśyaḥ śūdro dāsyena śobhate<BR>
13,098.022d@010_0140	yatātmanā tu śūdreṇa śuśrūṣā nityam eva ca<BR>
13,098.022d@010_0141	kartavyā triṣu varṇeṣu prāyeṇāśramavāsiṣu<BR>
13,098.022d@010_0142	aśaktena trivargasya sevyā hy āśramavāsinaḥ<BR>
13,098.022d@010_0143	yathāśakyaṃ yathāprajñaṃ yathādharmaṃ yathāśrutam<BR>
13,098.022d@010_0144	viśeṣeṇaiva kartavyā śuśrūṣā bhikṣukāśrame<BR>
13,098.022d@010_0145	āśramāṇāṃ tu sarveṣāṃ caturṇāṃ bhikṣukāśramam<BR>
13,098.022d@010_0146	pradhānam iti varṇyante śiṣṭāḥ śāstraviniścaye<BR>
13,098.022d@010_0147	yac copadiśyate śiṣṭaiḥ śrutismṛtividhānataḥ<BR>
13,098.022d@010_0148	tathā stheyam aśaktena sa dharma iti niścitaḥ<BR>
13,098.022d@010_0149	ato 'nyathā tu kurvāṇaḥ śreyo nāpnoti mānavaḥ<BR>
13,098.022d@010_0150	tasmād bhikṣuṣu śūdreṇa kāryam ātmahitaṃ sadā<BR>
13,098.022d@010_0151	iha yat kurute śreyas tat pretya samupāśnute<BR>
13,098.022d@010_0152	tac cānasūyatā kāryaṃ kartavyaṃ yad dhi manyate<BR>
13,098.022d@010_0153	asūyatā kṛtasyeha phalaṃ duḥkhād avāpyate<BR>
13,098.022d@010_0154	priyavādī jitakrodho vītatandrir amatsaraḥ<BR>
13,098.022d@010_0155	kṣamāvāñ śīlasaṃpannaḥ satyadharmaparāyaṇaḥ<BR>
13,098.022d@010_0156	āpadbhāvena kuryād dhi śuśrūṣāṃ bhikṣukāśrame<BR>
13,098.022d@010_0157	ayaṃ me paramo dharmas tv anenemaṃ suduṣkaram<BR>
13,098.022d@010_0158	saṃsārasāgaraṃ ghoraṃ tariṣyāmi na saṃśayaḥ<BR>
13,098.022d@010_0159	vibhayo deham utsṛjya yāsyāmi paramāṃ gatim<BR>
13,098.022d@010_0160	nātaḥ paraṃ mamāpy anya eṣa dharmaḥ sanātanaḥ<BR>
13,098.022d@010_0161	evaṃ saṃcintya manasā śūdro buddhisamādhinā<BR>
13,098.022d@010_0162	kuryād avimanā nityaṃ śuśrūṣādharmam uttamam<BR>
13,098.022d@010_0163	śuśrūṣāniyameneha bhāvyaṃ śiṣṭāśinā sadā<BR>
13,098.022d@010_0164	śamānvitena dāntena kāryākāryavidā sadā<BR>
13,098.022d@010_0165	sarvakāryeṣu kṛtyāni kṛtāny eva tu darśayet<BR>
13,098.022d@010_0166	yathā priyo bhaved bhikṣus tathā kāryaṃ prasādhayet<BR>
13,098.022d@010_0167	yad akalpaṃ bhaved bhikṣor na tat kāryaṃ samācaret<BR>
13,098.022d@010_0168	yadāśramasyāviruddhaṃ dharmamātrābhisaṃhitam<BR>
13,098.022d@010_0169	tat kāryam avicāreṇa nityam eva śubhārthinā<BR>
13,098.022d@010_0170	manasā karmaṇā vācā nityam eva prasādayet<BR>
13,098.022d@010_0171	sthātavyaṃ tiṣṭhamāneṣu gacchamānān anuvrajet<BR>
13,098.022d@010_0172	āsīneṣv āsitavyaṃ ca nityam evānuvartatā<BR>
13,098.022d@010_0173	dharmalabdhena snehena pādau saṃpīḍayet sadā<BR>
13,098.022d@010_0174	udvartanādīṃś ca tathā kuryād apraticoditaḥ<BR>
13,098.022d@010_0175	naiśakāryāṇi kṛtvā tu nityaṃ caivānucoditaḥ<BR>
13,098.022d@010_0176	yathāvidhir upaspṛśya saṃnyasya jalabhājanam<BR>
13,098.022d@010_0177	bhikṣūṇāṃ nilayaṃ gatvā praṇamya vidhipūrvakam<BR>
13,098.022d@010_0178	brahmapūrvān gurūṃs tatra praṇamya niyatendriyaḥ<BR>
13,098.022d@010_0179	tathācāryapurogāṇām anukuryān namaskriyām<BR>
13,098.022d@010_0180	svadharmacāriṇāṃ cāpi sukhaṃ pṛṣṭvābhivādya ca<BR>
13,098.022d@010_0181	yo bhavet pūrvasaṃsiddhas tulyadharmā bhavet sadā<BR>
13,098.022d@010_0182	tasmai praṇāmaḥ kartavyo netareṣu kadā cana<BR>
13,098.022d@010_0183	anuktvā teṣu cotthāya nityam eva yatavrataḥ<BR>
13,098.022d@010_0184	saṃmārjanam atho kṛtvā kṛtvā cāpy upalepanam<BR>
13,098.022d@010_0185	tataḥ puṣpabaliṃ dadyāt puṣpāṇy ādāya dharmataḥ<BR>
13,098.022d@010_0186	niṣkramyāvasathāt tūrṇam anyat karma samācaret<BR>
13,098.022d@010_0187	yathopaghāto na bhavet svādhyāye ''śramiṇāṃ tathā<BR>
13,098.022d@010_0188	upaghātaṃ tu kurvāṇa enasā saṃprayujyate<BR>
13,098.022d@010_0189	tathātmā praṇidhātavyo yathā te prītim āpnuyuḥ<BR>
13,098.022d@010_0190	paricārako 'haṃ varṇānāṃ trayāṇāṃ dharmataḥ smṛtaḥ<BR>
13,098.022d@010_0191	kim utāśramavṛddhānāṃ yathālabdhopajīvinām<BR>
13,098.022d@010_0192	bhikṣūṇāṃ gatarāgāṇāṃ kevalaṃ jñānadarśinām<BR>
13,098.022d@010_0193	viśeṣeṇa mayā kāryā śuśrūṣā niyatātmanā<BR>
13,098.022d@010_0194	teṣāṃ prasādāt tapasā prāpsyāmīṣṭāṃ śubhāṃ gatim<BR>
13,098.022d@010_0195	evam etad viniścitya yadi seveta bhikṣukān<BR>
13,098.022d@010_0196	vidhinā svopadiṣṭena prāpnoti paramāṃ gatim<BR>
13,098.022d@010_0196	parāśaraḥ<BR>
13,098.022d@010_0197	na tathā saṃpradānena nopavāsādibhis tathā<BR>
13,098.022d@010_0198	iṣṭāṃ gatim avāpnoti yathā śuśrūṣakarmaṇā<BR>
13,098.022d@010_0199	yādṛśena tu toyena śuddhiṃ prakurute naraḥ<BR>
13,098.022d@010_0200	tādṛg bhavati tad dhautam udakasya svabhāvataḥ<BR>
13,098.022d@010_0201	śūdro 'py etena mārgeṇa yādṛśaṃ sevate janam<BR>
13,098.022d@010_0202	tādṛg bhavati saṃsargād acireṇa na saṃśayaḥ<BR>
13,098.022d@010_0203	tasmāt prayatnataḥ sevyā bhikṣavo niyatātmanā<BR>
13,098.022d@010_0204	udakagrahaṇādyena snapanodvartanais tathā<BR>
13,098.022d@010_0205	adhvanā karśitānāṃ ca vyādhitānāṃ tathaiva ca<BR>
13,098.022d@010_0206	śuśrūṣāṃ niyataṃ kuryāt teṣām āpadi yatnataḥ<BR>
13,098.022d@010_0207	darbhājināny avekṣeta bhaikṣabhājanam eva ca<BR>
13,098.022d@010_0208	yathākāmaṃ ca kāryāṇi sarvāṇy evopasādhayet<BR>
13,098.022d@010_0209	prāyaścittaṃ yathā na syāt tathā sarvaṃ samācaret<BR>
13,098.022d@010_0210	vyādhitānāṃ tu prayataś cailaprakṣālanādibhiḥ<BR>
13,098.022d@010_0211	pratikarmakriyā kāryā bheṣajānayanais tathā<BR>
13,098.022d@010_0212	piṃṣaṇālepanaṃ cūrṇaṃ kaṣāyam atha sādhanam<BR>
13,098.022d@010_0213	nānyasya praticāreṣu sukhārtham upapādayet<BR>
13,098.022d@010_0214	bhikṣāṭano 'bhigaccheta bhiṣajaś ca vipaścitaḥ<BR>
13,098.022d@010_0215	tato viniṣkrayārthāni dravyāṇi samupārjayet<BR>
13,098.022d@010_0216	yaś ca prītamanā dadyād ādadyād bheṣajaṃ naraḥ<BR>
13,098.022d@010_0217	aśraddhayā hi dattāni tāny abhojyāni bhikṣubhiḥ<BR>
13,098.022d@010_0218	śraddhayā yad upādattaṃ śraddhayā copapāditam<BR>
13,098.022d@010_0219	tasyopabhogād dharmaḥ syād vyādhibhiś ca nivartyate<BR>
13,098.022d@010_0220	ā dehapatanād evaṃ śuśrūṣārtham atandritaiḥ<BR>
13,098.022d@010_0221	na tv eva dharmam utsṛjya kuryāt teṣāṃ pratikriyām<BR>
13,098.022d@010_0222	svabhāvato hi dvaṃdvāni viprayānty upayānti ca<BR>
13,098.022d@010_0223	svabhāvataḥ sarvabhāvā bhavanti na bhavanti ca<BR>
13,098.022d@010_0224	sāgarasyormisadṛśā vijñātavyā guṇātmakāḥ<BR>
13,098.022d@010_0225	vidyād evaṃ hi yo dhīmāṃs tattvavit tattvadarśanaḥ<BR>
13,098.022d@010_0226	parāśaraḥ<BR>
13,098.022d@010_0226	na sa lipyeta pāpena padmapatram ivāmbhasā<BR>
13,098.022d@010_0227	evaṃ prayatitavyaṃ hi śuśrūṣārtham atandritaiḥ<BR>
13,098.022d@010_0228	sarvābhir upasevābhis tuṣyanti yatayo yathā<BR>
13,098.022d@010_0229	nāparādhyeta bhikṣos tu na cainam avadhīrayet<BR>
13,098.022d@010_0230	uttaraṃ ca na saṃdadyāt kruddhaṃ caiva prasādayet<BR>
13,098.022d@010_0231	śreya evābhidhātavyaṃ kartavyaṃ ca prahṛṣṭavat<BR>
13,098.022d@010_0232	tūṣṇīṃbhāvena vai tatra na kruddham abhisaṃvadet<BR>
13,098.022d@010_0233	nādadīta parasvāni na gṛhṇīyād ayācitam<BR>
13,098.022d@010_0234	labdhālabdhena jīveta tathaiva paritoṣayet<BR>
13,098.022d@010_0235	kopinaṃ tu na yāceta jñānavidveṣakāritaḥ<BR>
13,098.022d@010_0236	sthāvareṣu dayāṃ kuryāj jaṃgameṣu ca prāṇiṣu<BR>
13,098.022d@010_0237	yathātmani tathānyeṣu samāṃ dṛṣṭiṃ nipātayet<BR>
13,098.022d@010_0238	sarvabhūteṣu cātmānaṃ sarvabhūtāni cātmani<BR>
13,098.022d@010_0239	saṃpaśyamāno vicaran brahmabhūyāya kalpate<BR>
13,098.022d@010_0240	hiṃsāṃ vā yadi vāhiṃsāṃ na kuryād ātmakāraṇāt<BR>
13,098.022d@010_0241	yatretaro bhaven nityaṃ doṣaṃ tatra na kārayet<BR>
13,098.022d@010_0242	evaṃ sa mucyate doṣāt parān āśritya vartayan<BR>
13,098.022d@010_0243	ātmāśrayeṇa doṣeṇa lipyate hy alpabuddhimān<BR>
13,098.022d@010_0244	jarāyujāṇḍajāś caiva udbhijjāḥ svedajāś ca ye<BR>
13,098.022d@010_0245	avadhyāḥ sarva evaite budhaiḥ samanuvarṇitāḥ<BR>
13,098.022d@010_0246	niścayārthaṃ vibuddhānāṃ prāyaścittaṃ vidhīyate<BR>
13,098.022d@010_0247	hiṃsā yathānyā vihitā tathā doṣaṃ prayojayet<BR>
13,098.022d@010_0248	yathopadiṣṭaṃ guruṇā śiṣyasya carato vidhim<BR>
13,098.022d@010_0249	na hi lobhaḥ prabhavati hiṃsā vāpi tadātmikā<BR>
13,098.022d@010_0250	śāstradarśanam etad dhi vihitaṃ viśvayoninā<BR>
13,098.022d@010_0251	yady etad evaṃ manyeta śūdro hy api ca buddhimān<BR>
13,098.022d@010_0252	kṛtaṃ kṛtavatāṃ gacchet kiṃ punar yo niṣevate<BR>
13,098.022d@010_0253	na śūdraḥ patate kaś cin na ca saṃskāram arhati<BR>
13,098.022d@010_0254	nāsyādhikāro dharme 'sti na dharmāt pratiṣedhanam<BR>
13,098.022d@010_0255	anugrahārthaṃ manunā sarvavarṇeṣu varṇitam<BR>
13,098.022d@010_0256	yadāpavādas tu bhavet strīkṛtaḥ paricārake<BR>
13,098.022d@010_0257	abhrāvakāśaśayanaṃ tasya saṃvatsaraṃ smṛtam<BR>
13,098.022d@010_0258	tena tasya bhavec chāntis tato bhūyo 'py upāvrajet<BR>
13,098.022d@010_0259	savarṇāyā bhaved etad dhīnāyās tv ardham arhati<BR>
13,098.022d@010_0260	varṣatrayaṃ tu vaiśyāyāḥ kṣatriyāyās tu ṣaṭ samāḥ<BR>
13,098.022d@010_0261	brāhmaṇyā tu sametasya samā dvādaśa kīrtitāḥ<BR>
13,098.022d@010_0262	kaṭāgninā vā dagdhavyas tasminn eva kṣaṇe bhavet<BR>
13,098.022d@010_0263	śiśnāvapātanād vāpi viśuddhiṃ samavāpnuyāt<BR>
13,098.022d@010_0264	anasthibandham ekaṃ tu yadi prāṇair viyojayet<BR>
13,098.022d@010_0265	upoṣyaikāham ādadyāt prāṇāyāmāṃs tu dvādaśa<BR>
13,098.022d@010_0266	triḥ snānam udake kṛtvā tasmāt pāpāt pramucyate<BR>
13,098.022d@010_0267	asthibandheṣu dviguṇaṃ prāyaścittaṃ vidhīyate<BR>
13,098.022d@010_0268	anena vidhinā vāpi sthāvareṣu na saṃśayaḥ<BR>
13,098.022d@010_0269	kāyena padbhyāṃ hastābhyām aparādhāt tu mucyate<BR>
13,098.022d@010_0270	aduṣṭaṃ kṣapayed yas tu sarvavarṇeṣu vācayet<BR>
13,098.022d@010_0271	tasyāpy aṣṭaguṇaṃ vidyāt prāyaścittaṃ tad eva tu<BR>
13,098.022d@010_0272	caturguṇaṃ karmakṛte dviguṇaṃ vākpradūṣite<BR>
13,098.022d@010_0273	kṛtvā tu mānasaṃ pāpaṃ tathaivaikaguṇaṃ smṛtam<BR>
13,098.022d@010_0274	tasmād etāni sarvāṇi viditvā na samācaret<BR>
13,098.022d@010_0275	sarvabhūtahitārthaṃ hi kuśalāni samācaret<BR>
13,098.022d@010_0276	evaṃ samāhitamanāḥ sevate yadi sattamān<BR>
13,098.022d@010_0277	tadgatis tatsamācāras tanmanās tatparāyaṇaḥ<BR>
13,098.022d@010_0278	nābhinandeta maraṇaṃ nābhinandeta jīvitam<BR>
13,098.022d@010_0279	kālam eva pratīkṣeta nirveśaṃ bhṛtako yathā<BR>
13,098.022d@010_0280	evaṃ pravartamānas tu vinītaḥ prayatātmavān<BR>
13,098.022d@010_0281	parāśaraḥ<BR>
13,098.022d@010_0281	nirṇayaṃ puṇyapāpābhyām acireṇopagacchati<BR>
13,098.022d@010_0282	śuśrūṣānirato nityam ariṣṭāny upalakṣayet<BR>
13,098.022d@010_0283	traivārṣikaṃ dvivārṣikaṃ vā vārṣikaṃ vā samutthitam<BR>
13,098.022d@010_0284	ṣāṇmāsikaṃ māsikaṃ vā saptarātrikam eva vā<BR>
13,098.022d@010_0285	sarvāṃs tadarthān vā vidyāt teṣāṃ cihnāni lakṣayet<BR>
13,098.022d@010_0286	puruṣaṃ hiraṇmayaṃ yas tu tiṣṭhantaṃ dakṣiṇāmukham<BR>
13,098.022d@010_0287	lakṣayed uttareṇaiva mṛtyus traivārṣiko bhavet<BR>
13,098.022d@010_0288	śuddhamaṇḍalam ādityam araśmiṃ saṃprapaśyataḥ<BR>
13,098.022d@010_0289	saṃvatsaradvayenaiva tasya mṛtyuṃ samādiśet<BR>
13,098.022d@010_0290	jyotsnāyām ātmanaś chāyāṃ sacchidrāṃ yaḥ prapaśyati<BR>
13,098.022d@010_0291	mṛtyuṃ saṃvatsareṇaiva jānīyāt sa vicakṣaṇaḥ<BR>
13,098.022d@010_0292	viśiraskāṃ yadā chāyāṃ paśyet puruṣa ātmanaḥ<BR>
13,098.022d@010_0293	jānīyād ātmano mṛtyuṃ ṣaṇmāseneha buddhimān<BR>
13,098.022d@010_0294	karṇau pidhāya hastābhyāṃ śabdaṃ na śṛṇute yadi<BR>
13,098.022d@010_0295	jānīyād ātmano mṛtyuṃ māsenaiva vicakṣaṇaḥ<BR>
13,098.022d@010_0296	śavagandham upāghrāti anyad vā surabhiṃ naraḥ<BR>
13,098.022d@010_0297	devatāyatanastho vai saptarātreṇa mṛtyubhāk<BR>
13,098.022d@010_0298	karṇanāsāpanayanaṃ dantadṛṣṭivirāgatā<BR>
13,098.022d@010_0299	luptasaṃjñaṃ hi karaṇaṃ sadyo mṛtyuṃ samādiśet<BR>
13,098.022d@010_0300	evam eṣām ariṣṭānāṃ paśyed anyatamaṃ yadi<BR>
13,098.022d@010_0301	na taṃ kālaṃ parīkṣeta yathāriṣṭaṃ prakalpitam<BR>
13,098.022d@010_0302	abhyāśena tu kālasya gaccheta pulinaṃ śuci<BR>
13,098.022d@010_0303	tatra prāṇān pramuñceta tam īśānam anusmaran<BR>
13,098.022d@010_0304	tato 'nyaṃ deham āsādya gāndharvaṃ sthānam āpnuyāt<BR>
13,098.022d@010_0305	tatrastho vasate viṃśatpadmāni sa mahādyutiḥ<BR>
13,098.022d@010_0306	gandharvaiś citrasenādyaiḥ sahitaḥ satkṛtas tathā<BR>
13,098.022d@010_0307	nīlavaiḍūryavarṇena vimānenāvabhāsayan<BR>
13,098.022d@010_0308	nabhaḥsthalam adīnātmā sārdham apsarasāṃ gaṇaiḥ<BR>
13,098.022d@010_0309	chandakāmānusārī ca tatra tatra mahīyate<BR>
13,098.022d@010_0310	modate 'maratulyātmā sadāmaragaṇaiḥ saha<BR>
13,098.022d@010_0311	patitaś ca kṣaye kāle kṣaṇena vimaladyutiḥ<BR>
13,098.022d@010_0312	vaiśyasya bahuvittasya kule 'grye bahugodhane<BR>
13,098.022d@010_0313	avāpya tatra vai janma sa pūto devakarmaṇā<BR>
13,098.022d@010_0314	chandasā jāgatenaiva prāptopanayanaṃ tataḥ<BR>
13,098.022d@010_0315	kṣaumavastropakaraṇaṃ dvijatvaṃ samavāpya tu<BR>
13,098.022d@010_0316	adhīyamāno vedārthān guruśuśrūṣaṇe rataḥ<BR>
13,098.022d@010_0317	brahmacārī jitakrodhas tapasvī jāyate tataḥ<BR>
13,098.022d@010_0318	adhītya dakṣiṇāṃ dattvā gurave vidhipūrvakam<BR>
13,098.022d@010_0319	kṛtadāraḥ samupaiti gṛhasthavratam uttamam<BR>
13,098.022d@010_0320	dadāti yajate caiva yajñair vipuladakṣiṇaiḥ<BR>
13,098.022d@010_0321	agnihotram upāsan vai juhvac caiva yathāvidhi<BR>
13,098.022d@010_0322	dharmaṃ saṃcinute nityaṃ mṛdugāmī jitendriyaḥ<BR>
13,098.022d@010_0323	sa kālapariṇāmāt tu mṛtyunā saṃprayujyate<BR>
13,098.022d@010_0324	saṃskṛtaś cāgnihotreṇa kṛtapātropadhānavān<BR>
13,098.022d@010_0325	saṃskṛto deham utsṛjya marudbhir upapadyate<BR>
13,098.022d@010_0326	marudbhiḥ sahitaś cāpi tulyatejā mahādyutiḥ<BR>
13,098.022d@010_0327	bālārkasamavarṇena vimānena virājatā<BR>
13,098.022d@010_0328	sukhaṃ carati tatrastho gandharvāpsarasāṃ gaṇaiḥ<BR>
13,098.022d@010_0329	virajombarasaṃvītas taptakāñcanabhūṣaṇaḥ<BR>
13,098.022d@010_0330	chandakāmānusārī ca dviguṇaṃ kālam āvaset<BR>
13,098.022d@010_0331	saṃnivarteta kālena sthānāt tasmāt paricyutaḥ<BR>
13,098.022d@010_0332	avitṛptavihārārtho divyabhogān vihāya tu<BR>
13,098.022d@010_0333	sa jāyate nṛpakule gajāśvarathasaṃkule<BR>
13,098.022d@010_0334	pārthivīṃ śriyam āpannaḥ śrīmān dharmapatir yathā<BR>
13,098.022d@010_0335	janmaprabhṛti saṃskāraṃ caulopanayanāni ca<BR>
13,098.022d@010_0336	prāpya rājakule tatra yathāvad vidhipūrvakam<BR>
13,098.022d@010_0337	chandasā traiṣṭubheneha dvijatvam upanīyate<BR>
13,098.022d@010_0338	adhītya vedam akhilaṃ dhanurvedaṃ ca mukhyaśaḥ<BR>
13,098.022d@010_0339	samāvṛttas tataḥ pitrā yauvarājye 'bhiṣicyate<BR>
13,098.022d@010_0340	kṛtadārakriyaḥ śrīmān rājyaṃ saṃprāpya dharmataḥ<BR>
13,098.022d@010_0341	prajāḥ pālayate samyak ṣaḍbhāgakṛtasaṃvidhiḥ<BR>
13,098.022d@010_0342	yajñair bahubhir ījānaḥ samyag āptārthadakṣiṇaiḥ<BR>
13,098.022d@010_0343	praśāsati mahīṃ śrīmān rājyam indrasamadyutiḥ<BR>
13,098.022d@010_0344	svadharmanirato nityaṃ putrapautrasahāyavān<BR>
13,098.022d@010_0345	kālasya vaśam āpannaḥ prāṇāṃs tyajati saṃyuge<BR>
13,098.022d@010_0346	devarājasya bhavanam indralokam avāpnute<BR>
13,098.022d@010_0347	saṃpūjyamānas tridaśair vicacāra yathāsukham<BR>
13,098.022d@010_0348	rājarṣibhiḥ puṇyakṛdbhir yathā devapatis tathā<BR>
13,098.022d@010_0349	taiḥ stūyate bandibhis tu nānāvādyaiḥ prabodhyate<BR>
13,098.022d@010_0350	divyajāmbūnadamayaṃ bhrājamānaṃ samantataḥ<BR>
13,098.022d@010_0351	varāpsarobhiḥ saṃpūrṇaṃ devagandharvasevitam<BR>
13,098.022d@010_0352	yānam āruhya vicared yathā śakraḥ śacīpatiḥ<BR>
13,098.022d@010_0353	sa tatra vasate ṣaṣṭiṃ padmānīha mudānvitaḥ<BR>
13,098.022d@010_0354	sarvāṃl lokān anucaran maharddhir avabhāsayan<BR>
13,098.022d@010_0355	atha puṇyakṣayāt tasmāt sthāpyate bhuvi bhārata<BR>
13,098.022d@010_0356	parāśaraḥ<BR>
13,098.022d@010_0356	jāyate ca dvijakule vedavedāṅgapārage<BR>
13,098.022d@010_0357	tataḥ śrutisamāpannaḥ saṃskṛtaś ca yathāvidhi<BR>
13,098.022d@010_0358	caulopanayanaṃ tasya yathāvat kriyate dvijaiḥ<BR>
13,098.022d@010_0359	tato 'ṣṭame sa varṣe tu vratopanayanādibhiḥ<BR>
13,098.022d@010_0360	kriyābhir vidhidṛṣṭābhir brahmatvam upanīyate<BR>
13,098.022d@010_0361	gāyatreṇa cchandasā tu saṃskṛtaś caritavrataḥ<BR>
13,098.022d@010_0362	adhīyamāno medhāvī śuddhātmā niyatavrataḥ<BR>
13,098.022d@010_0363	acireṇaiva kālena sāṅgān vedān avāpnute<BR>
13,098.022d@010_0364	samāvṛttaḥ sa dharmātmā samāvṛttakriyas tathā<BR>
13,098.022d@010_0365	yājanādhyāpanarataḥ kuśale karmaṇi sthitaḥ<BR>
13,098.022d@010_0366	agnihotraparo nityaṃ devatātithipūjakaḥ<BR>
13,098.022d@010_0367	yajate vividhair yajñair japayajñais tathaiva ca<BR>
13,098.022d@010_0368	nyāyāgatadhanānveṣī nyāyavṛttas tapodhanaḥ<BR>
13,098.022d@010_0369	sarvabhūtahitaś caiva sarvaśāstraviśāradaḥ<BR>
13,098.022d@010_0370	svadāraparituṣṭātmā ṛtugāmī jitendriyaḥ<BR>
13,098.022d@010_0371	parāpavādavirataḥ satyavrataparaḥ sadā<BR>
13,098.022d@010_0372	sa kālapariṇāmāt tu saṃyuktaḥ kāladharmaṇā<BR>
13,098.022d@010_0373	saṃskṛtaś cāgnihotreṇa yathāvad vidhipūrvakam<BR>
13,098.022d@010_0374	somalokam avāpnoti dehanyāsān na saṃśayaḥ<BR>
13,098.022d@010_0375	tatra somaprabhair devair agniṣv āttaiś ca bhāsvaraiḥ<BR>
13,098.022d@010_0376	tathā barhiṣadaiś caiva devair āṅgirasair api<BR>
13,098.022d@010_0377	viśvebhiś caiva devaiś ca tathā brahmarṣibhiḥ punaḥ<BR>
13,098.022d@010_0378	devarṣibhiś cāpratimais tathaivāpsarasāṃ gaṇaiḥ<BR>
13,098.022d@010_0379	sādhyaiḥ siddhaiś ca satataṃ satkṛtas tatra modate<BR>
13,098.022d@010_0380	jātarūpamayaṃ divyam arkatulyaṃ manojavam<BR>
13,098.022d@010_0381	devagandharvasaṃkīrṇaṃ vimānam adhirohati<BR>
13,098.022d@010_0382	saumyarūpā manaḥkāntās taptakāñcanabhūṣaṇāḥ<BR>
13,098.022d@010_0383	somakanyā vimānasthaṃ ramayanti mudānvitāḥ<BR>
13,098.022d@010_0384	sa tatra ramate prītaḥ saha devaiḥ saharṣibhiḥ<BR>
13,098.022d@010_0385	lokān sarvān anucaran dīptatejā manojavaḥ<BR>
13,098.022d@010_0386	sabhāṃ kāmajavīṃ cāpi nityam evābhigacchati<BR>
13,098.022d@010_0387	sarvalokeśvaram ṛṣiṃ namaskṛtya pitāmaham<BR>
13,098.022d@010_0388	parameṣṭhir anantaśrīr lokānāṃ prabhavāpyayaḥ<BR>
13,098.022d@010_0389	yataḥ sarvāḥ pravartante sargapralayavikriyāḥ<BR>
13,098.022d@010_0390	sa tatra vartate śrīmān dviśataṃ dvijasattamaḥ<BR>
13,098.022d@010_0391	atha kālakṣayāt tasmāt sthānād āvartate punaḥ<BR>
13,098.022d@010_0392	jātidharmāṃs tathā sarvān sargād āvartanāni ca<BR>
13,098.022d@010_0393	aśāśvatam idaṃ sarvam iti cintyopalabhya ca<BR>
13,098.022d@010_0394	śāśvataṃ divyam acalam adīnam apunarbhavam<BR>
13,098.022d@010_0395	āsthāsyaty abhayaṃ nityaṃ yatrāvṛttir na vidyate<BR>
13,098.022d@010_0396	yatra gatvā na mriyate janma cāpi na vidyate<BR>
13,098.022d@010_0397	garbhakleśā mayā prāptā jāyatā ca punaḥ punaḥ<BR>
13,098.022d@010_0398	kāyakleśāś ca vividhā dvaṃdvāni vividhāni ca<BR>
13,098.022d@010_0399	śītoṣṇasukhaduḥkhāni īrṣyādveṣakṛtāni ca<BR>
13,098.022d@010_0400	tatratatropabhuktāni na kva cic chāśvatī sthitiḥ<BR>
13,098.022d@010_0401	evaṃ sa niścayaṃ kṛtvā nirmucya grahabandhanāt<BR>
13,098.022d@010_0402	chittvā bhāryāmayaṃ pāśaṃ tathaivāpatyasaṃbhavam<BR>
13,098.022d@010_0403	yatidharmam upāśritya guruśuśrūṣaṇe rataḥ<BR>
13,098.022d@010_0404	acireṇaiva kālena śreyaḥ samadhigacchati<BR>
13,098.022d@010_0405	yogaśāstraṃ ca sāṃkhyaṃ ca viditvā so 'rthatattvataḥ<BR>
13,098.022d@010_0406	anujñātaś ca guruṇā yathāśāstram avasthitaḥ<BR>
13,098.022d@010_0407	puṇyatīrthānusevī ca nadīnāṃ pulināśrayaḥ<BR>
13,098.022d@010_0408	śūnyāgāraniketaś ca vanavṛkṣaguhāśayaḥ<BR>
13,098.022d@010_0409	araṇyānucaro nityaṃ devāraṇyaniketanaḥ<BR>
13,098.022d@010_0410	ekarātraṃ dvirātraṃ vā na kva cit sajjate dvijaḥ<BR>
13,098.022d@010_0411	śīrṇaparṇapuṭe cāpi vyahne carati bhikṣukaḥ<BR>
13,098.022d@010_0412	na bhogārtham anupretya yātrāmātraṃ samaśnute<BR>
13,098.022d@010_0413	dharmalabdhaṃ samaśnāti na kāmāt kiṃ cid aśnute<BR>
13,098.022d@010_0414	yugamātradṛg adhvānaṃ krośād ūrdhvaṃ na gacchati<BR>
13,098.022d@010_0415	samo mānāvamānābhyāṃ samaloṣṭāśmakāñcanaḥ<BR>
13,098.022d@010_0416	sarvabhūtābhayakaras tathaivābhayadakṣiṇaḥ<BR>
13,098.022d@010_0417	nirdvaṃdvo nirnamaskāro nirānandaparigrahaḥ<BR>
13,098.022d@010_0418	nirmamo nirahaṃkāraḥ sarvabhūtanirāśrayaḥ<BR>
13,098.022d@010_0419	parisaṃkhyānatattvajñas tadā satyarataḥ sadā<BR>
13,098.022d@010_0420	ūrdhvaṃ nādho na tiryak ca na kiṃ cid abhikāmayet<BR>
13,098.022d@010_0421	evaṃ hi ramamāṇas tu yatidharmaṃ yathāvidhi<BR>
13,098.022d@010_0422	kālasya parimāṇāt tu yathā pakvaphalaṃ tathā<BR>
13,098.022d@010_0423	sa visṛjya svakaṃ dehaṃ praviśed brahma śāśvatam<BR>
13,098.022d@010_0424	nirāmayam anādyantaṃ guṇasaumyam acetanam<BR>
13,098.022d@010_0425	nirakṣaram abījaṃ ca nirindriyam ajaṃ tathā<BR>
13,098.022d@010_0426	ajayyam akṣayaṃ yat tad abhedyaṃ sūkṣmam eva ca<BR>
13,098.022d@010_0427	nirguṇaṃ ca prakṛtiman nirvikāraṃ ca sarvaśaḥ<BR>
13,098.022d@010_0428	bhūtabhavyabhaviṣyasya kālasya parameśvaram<BR>
13,098.022d@010_0429	parāśaraḥ<BR>
13,098.022d@010_0429	avyaktaṃ puruṣaṃ kṣetram ānantyāya prapadyate<BR>
13,098.022d@010_0430	evaṃ sa bhikṣur nirvāṇaṃ prāpnuyād dagdhakilbiṣaḥ<BR>
13,098.022d@010_0431	ihastho deham utsṛjya nīḍaṃ śakunivad yathā<BR>
13,098.022d@010_0432	satpathālambanād eva śūdraḥ prāpnoti sadgatim<BR>
13,098.022d@010_0433	brahmaṇaḥ sthānam acalaṃ sthānāt sthānam avāpnuyāt<BR>
13,098.022d@010_0434	yathā khanan khanitreṇa jāṅgale vāri vindati<BR>
13,098.022d@010_0435	anirvedāt tataḥ sthānam īpsitaṃ pratipadyate<BR>
13,098.022d@010_0436	saiṣā gatir anādyantā sarvair apy upadhāritā<BR>
13,098.022d@010_0437	tasmāc chūdrair anirvedāc chraddadhānais tu nityadā<BR>
13,098.022d@010_0438	vartitavyaṃ yathāśaktyā yathā proktaṃ manīṣibhiḥ<BR>
13,098.022d@010_0439	yat karoti tad aśnāti śubhaṃ vā yadi vāśubham<BR>
13,098.022d@010_0440	nākṛtaṃ bhujyate karma na kṛtaṃ naśyate phalam<BR>
13,098.022d@010_0441	tathā śubhasamācāraḥ śubham evāpnute phalam<BR>
13,098.022d@010_0442	tathāśubhasamācāro hy aśubhaṃ samavāpnute<BR>
13,098.022d@010_0443	tathā śubhasamācāro hy aśubhāni vivarjayet<BR>
13,098.022d@010_0444	śubhāny eva samādadyād ya icched bhūtim ātmanaḥ<BR>
13,098.022d@010_0445	bhūtiś ca nānyataḥ śakyā śūdrāṇām iti niścayaḥ<BR>
13,098.022d@010_0446	ṛte yatīnāṃ śuśrūṣām iti santo vyavasthitāḥ<BR>
13,098.022d@010_0447	tasmād āgamasaṃpanno bhavet suniyatendriyaḥ<BR>
13,098.022d@010_0448	śakyate hy āgamād eva gatiṃ prāptum anāmayām<BR>
13,098.022d@010_0449	parā caiṣāṃ gatir dṛṣṭā yām anveṣanti sādhavaḥ<BR>
13,098.022d@010_0450	yatrāmṛtatvaṃ labhate tyaktvā duḥkham anantakam<BR>
13,098.022d@010_0451	imaṃ hi dharmam āsthāya ye 'pi syuḥ pāpayonayaḥ<BR>
13,098.022d@010_0452	striyo vaiśyāś ca śūdrāś ca prāpnuyuḥ paramāṃ gatim<BR>
13,098.022d@010_0453	kiṃ punar brāhmaṇo vidvān kṣatriyo vā bahuśrutaḥ<BR>
13,098.022d@010_0454	na cāpy akṣīṇapāpasya jñānaṃ bhavati dehinaḥ<BR>
13,098.022d@010_0455	jñānopalabdhir bhavati kṛtakṛtyo yadā bhavet<BR>
13,098.022d@010_0456	upalabhya tu vijñānaṃ jñānaṃ vāpy anasūyakaḥ<BR>
13,098.022d@010_0457	tathaiva varted guruṣu bhūyāṃsaṃ vā samāhitaḥ<BR>
13,098.022d@010_0458	athāvamanyeta guruṃ tathā teṣu pravartate<BR>
13,098.022d@010_0459	vyartham asya śrutaṃ bhavati jñānam ajñānatāṃ vrajet<BR>
13,098.022d@010_0460	gatiṃ cāpy aśubhāṃ gacchen nirayāya na saṃśayaḥ<BR>
13,098.022d@010_0461	prakṣīyate tasya puṇyaṃ jñānam asya virudhyate<BR>
13,098.022d@010_0462	adṛṣṭapūrvakalyāṇo yathā dṛṣṭvā vidhiṃ naraḥ<BR>
13,098.022d@010_0463	utsekān moham āpadya tattvajñānam avāptavān<BR>
13,098.022d@010_0464	evam eva hi notsekaḥ kartavyo jñānasaṃbhavaḥ<BR>
13,098.022d@010_0465	phalaṃ jñānasya hi śamaḥ praśamāya yatet sadā<BR>
13,098.022d@010_0466	upaśāntena dāntena kṣamāyuktena sarvadā<BR>
13,098.022d@010_0467	śuśrūṣā pratipattavyā nityam evānasūyatā<BR>
13,098.022d@010_0468	dhṛtyā śiśnodaraṃ rakṣet pāṇipādaṃ ca cakṣuṣā<BR>
13,098.022d@010_0469	indriyārthāṃś ca manasā mano buddhau samādadhet<BR>
13,098.022d@010_0470	dhṛtyāsīta tato gatvā śuddhadeśaṃ susaṃvṛtam<BR>
13,098.022d@010_0471	labdhvāsanaṃ yathādṛṣṭaṃ vidhipūrvaṃ samācaret<BR>
13,098.022d@010_0472	jñānayuktas tathā devaṃ hṛdistham upalakṣayet<BR>
13,098.022d@010_0473	ādīpyamānaṃ vapuṣā vidhūmam analaṃ yathā<BR>
13,098.022d@010_0474	raśmimantam ivādityaṃ vaidyutāgnim ivāmbare<BR>
13,098.022d@010_0475	saṃsthitaṃ hṛdaye paśyed īśaṃ śāśvatam avyayam<BR>
13,098.022d@010_0476	na cāyuktena śakyeta draṣṭuṃ dehe maheśvaraḥ<BR>
13,098.022d@010_0477	yuktas tu paśyate buddhyā saṃniveśya mano hṛdi<BR>
13,098.022d@010_0478	atha tv evaṃ na śaknoti kartuṃ hṛdayadhāraṇam<BR>
13,098.022d@010_0479	yathāsāṃkhyam upāsīta yathāvad yogam āsthitaḥ<BR>
13,098.022d@010_0480	pañca buddhīndriyāṇīha pañca karmendriyāṇy api<BR>
13,098.022d@010_0481	pañcabhūtaviśeṣāś ca manaś caiva tu ṣoḍaśa<BR>
13,098.022d@010_0482	tanmātrāṇy api pañcaiva mano 'haṃkāra eva ca<BR>
13,098.022d@010_0483	aṣṭamaṃ cāpy athāvyaktam etāḥ prakṛtisaṃjñitāḥ<BR>
13,098.022d@010_0484	etāḥ prakṛtayaś cāṣṭau vikārāś cāpi ṣoḍaśa<BR>
13,098.022d@010_0485	evam etad ihasthena vijñeyaṃ tattvabuddhinā<BR>
13,098.022d@010_0486	evaṃ varṣaṃ samuttīrya tīrṇo bhavati nānyathā<BR>
13,098.022d@010_0487	parisaṃkhyānam evaitan mantavyaṃ jñānabuddhinā<BR>
13,098.022d@010_0488	ahany ahani śāntātmā pāvanāya hitāya ca<BR>
13,098.022d@010_0489	evam eva prasaṃkhyāya tattvabuddhir vimucyate<BR>
13,098.022d@010_0490	niṣkalaṃ kevalaṃ bhavati śuddhatattvārthatattvavit<BR>
13,098.022d@010_0491	bhikṣukāśramam āsthāya śuśrūṣānirato budhaḥ<BR>
13,098.022d@010_0492	śūdro nirmucyate sattvasaṃsargād eva nānyathā<BR>
13,098.022d@010_0493	satsaṃnikarṣe parivartitavyaṃ<BR>
13,098.022d@010_0494	vidyādhikāś cāpi niṣevitavyāḥ<BR>
13,098.022d@010_0495	savarṇatāṃ gacchati saṃnikarṣān<BR>
13,098.022d@010_0496	nīlaḥ khago merum ivāśrayan vai<BR>
13,098.022d@010_0496	bhīṣmaḥ<BR>
13,098.022d@010_0497	ity evam ākhyāya mahāmunis tadā<BR>
13,098.022d@010_0498	caturthavarṇeṣu vidhānam arthavit<BR>
13,098.022d@010_0499	śuśrūṣayā vṛttagatiṃ samādhinā<BR>
13,098.022d@010_0500	samādhiyuktaḥ prayayau svam āśramam<BR>
13,098.022d@010A_0000	yudhiṣṭhiraḥ<BR>
13,098.022d@010A_0001	keṣāṃ devā mahābhāgāḥ saṃnamante mahātmanām<BR>
13,098.022d@010A_0002	bhīṣmaḥ<BR>
13,098.022d@010A_0002	loke 'smiṃs tān ṛṣīn sarvāñ śrotum icchāmi sattama<BR>
13,098.022d@010A_0003	itihāsam imaṃ viprāḥ kīrtayanti purāvidaḥ<BR>
13,098.022d@010A_0004	asminn arthe mahāprājñās taṃ nibodha yudhiṣṭhira<BR>
13,098.022d@010A_0005	vṛtraṃ hatvāpy upāvṛttaṃ tridaśānāṃ puraskṛtam<BR>
13,098.022d@010A_0006	mahendram anusaṃprāptaṃ stūyamānaṃ maharṣibhiḥ<BR>
13,098.022d@010A_0007	śriyā paramayā yuktaṃ rathasthaṃ harivāhanam<BR>
13,098.022d@010A_0008	mātaliḥ prāñjalir bhūtvā devam indram uvāca ha<BR>
13,098.022d@010A_0009	namaskṛtānāṃ sarveṣāṃ bhagavaṃs tvaṃ puraskṛtaḥ<BR>
13,098.022d@010A_0010	bhīṣmaḥ<BR>
13,098.022d@010A_0010	yeṣāṃ loke namaskuryāt tān bravītu bhavān mama<BR>
13,098.022d@010A_0011	tasya tad vacanaṃ śrutvā devarājaḥ śacīpatiḥ<BR>
13,098.022d@010A_0012	yantāraṃ paripṛcchantaṃ tam indraḥ pratyuvāca saḥ<BR>
13,098.022d@010A_0013	dharmaṃ cārthaṃ ca kāmaṃ ca yeṣāṃ cintayatāṃ matiḥ<BR>
13,098.022d@010A_0014	nādharme vartate nityaṃ tān namasyāmi mātale<BR>
13,098.022d@010A_0015	ye rūpaguṇasaṃpannāḥ pramadāhṛdayaṃgamāḥ<BR>
13,098.022d@010A_0016	nivṛttāḥ kāmabhogeṣu tān namasyāmi mātale<BR>
13,098.022d@010A_0017	sveṣu bhogeṣu saṃtuṣṭāḥ suvāco vacanakṣamāḥ<BR>
13,098.022d@010A_0018	amānakāmāś cārghyārhās tān namasyāmi mātale<BR>
13,098.022d@010A_0019	dhanaṃ vidyās tathaiśvaryaṃ yeṣāṃ na calayen matim<BR>
13,098.022d@010A_0020	calitāṃ ye nigṛhṇanti tān nityaṃ pūjayāmy aham<BR>
13,098.022d@010A_0021	iṣṭair dārair upetānāṃ śucīnām agnihotriṇām<BR>
13,098.022d@010A_0022	catuṣpādakuṭumbānāṃ mātale praṇamāmy aham<BR>
13,098.022d@010A_0023	mahatas tapasā prāptau dhanasya vipulasya ca<BR>
13,098.022d@010A_0024	tyāgas tasya na vai kāryo yo ''tmānaṃ nāvabudhyate<BR>
13,098.022d@010A_0025	yeṣām arthas tathā kāmo dharmamūlavivardhitaḥ<BR>
13,098.022d@010A_0026	dharmārthau yasya niyatau tān namasyāmi mātale<BR>
13,098.022d@010A_0027	dharmamūlārthakāmānāṃ brāhmaṇānāṃ gavām api<BR>
13,098.022d@010A_0028	pativratānāṃ nārīṇāṃ praṇāmaṃ prakaromy aham<BR>
13,098.022d@010A_0029	ye bhuktvā mānuṣān bhogān pūrve vayasi mātale<BR>
13,098.022d@010A_0030	tapasā svargam āyānti śaśvat tān pūjayāmy aham<BR>
13,098.022d@010A_0031	asaṃbhogān na cāsaktān dharmanityāñ jitendriyān<BR>
13,098.022d@010A_0032	saṃnyastān acalaprakhyān manasā pūjayāmi tān<BR>
13,098.022d@010A_0033	jñānaprasannavidyānāṃ nirūḍhaṃ dharmam icchatām<BR>
13,098.022d@010A_0034	paraiḥ kīrtitaśaucānāṃ mātale tān namāmy aham<BR>
13,098.022d*0443_01	mayā bhārataśārdūla kiṃ bhūyaḥ śrotum icchasi<BR>
13,099.001	yudhiṣṭhira uvāca<BR>
13,099.001a	ārāmāṇāṃ taḍāgānāṃ yat phalaṃ kurunandana<BR>
13,099.001c	tad ahaṃ śrotum icchāmi tvatto 'dya bharatarṣabha<BR>
13,099.002	bhīṣma uvāca<BR>
13,099.002a	supradarśā vanavatī citradhātuvibhūṣitā<BR>
13,099.002c	upetā sarvabījaiś ca śreṣṭhā bhūmir ihocyate<BR>
13,099.003a	tasyāḥ kṣetraviśeṣaṃ ca taḍāgānāṃ niveśanam<BR>
13,099.003c	audakāni ca sarvāṇi pravakṣyāmy anupūrvaśaḥ<BR>
13,099.004a	taḍāgānāṃ ca vakṣyāmi kṛtānāṃ cāpi ye guṇāḥ<BR>
13,099.004c	triṣu lokeṣu sarvatra pūjito yas taḍāgavān<BR>
13,099.005a	atha vā mitrasadanaṃ maitraṃ mitravivardhanam<BR>
13,099.005c	kīrtisaṃjananaṃ śreṣṭhaṃ taḍāgānāṃ niveśanam<BR>
13,099.006a	dharmasyārthasya kāmasya phalam āhur manīṣiṇaḥ<BR>
13,099.006c	taḍāgaṃ sukṛtaṃ deśe kṣetram eva mahāśrayam<BR>
13,099.007a	caturvidhānāṃ bhūtānāṃ taḍāgam upalakṣayet<BR>
13,099.007c	taḍāgāni ca sarvāṇi diśanti śriyam uttamām<BR>
13,099.008a	devā manuṣyā gandharvāḥ pitaroragarākṣasāḥ<BR>
13,099.008c	sthāvarāṇi ca bhūtāni saṃśrayanti jalāśayam<BR>
13,099.009a	tasmāt tāṃs te pravakṣyāmi taḍāge ye guṇāḥ smṛtāḥ<BR>
13,099.009c	yā ca tatra phalāvāptir ṛṣibhiḥ samudāhṛtā<BR>
13,099.010a	varṣamātre taḍāge tu salilaṃ yasya tiṣṭhati<BR>
13,099.010c	agnihotraphalaṃ tasya phalam āhur manīṣiṇaḥ<BR>
13,099.011a	śaratkāle tu salilaṃ taḍāge yasya tiṣṭhati<BR>
13,099.011c	gosahasrasya sa pretya labhate phalam uttamam<BR>
13,099.012a	hemantakāle salilaṃ taḍāge yasya tiṣṭhati<BR>
13,099.012c	sa vai bahusuvarṇasya yajñasya labhate phalam<BR>
13,099.013a	yasya vai śaiśire kāle taḍāge salilaṃ bhavet<BR>
13,099.013c	agniṣṭomasya yajñasya phalam āhur manīṣiṇaḥ<BR>
13,099.014a	taḍāgaṃ sukṛtaṃ yasya vasante tu mahāśrayam<BR>
13,099.014b*0444_01	vasantakāle pānīyaṃ taḍāge yasya tiṣṭhati<BR>
13,099.014c	atirātrasya yajñasya phalaṃ sa samupāśnute<BR>
13,099.015a	nidāghakāle pānīyaṃ taḍāge yasya tiṣṭhati<BR>
13,099.015c	vājapeyasamaṃ tasya phalaṃ vai munayo viduḥ<BR>
13,099.016a	sa kulaṃ tārayet sarvaṃ yasya khāte jalāśaye<BR>
13,099.016c	gāvaḥ pibanti pānīyaṃ sādhavaś ca narāḥ sadā<BR>
13,099.017a	taḍāge yasya gāvas tu pibanti tṛṣitā jalam<BR>
13,099.017c	mṛgapakṣimanuṣyāś ca so 'śvamedhaphalaṃ labhet<BR>
13,099.018a	yat pibanti jalaṃ tatra snāyante viśramanti ca<BR>
13,099.018c	taḍāgadasya tat sarvaṃ pretyānantyāya kalpate<BR>
13,099.019a	durlabhaṃ salilaṃ tāta viśeṣeṇa paratra vai<BR>
13,099.019c	pānīyasya pradānena prītir bhavati śāśvatī<BR>
13,099.020a	tilān dadata pānīyaṃ dīpān dadata jāgrata<BR>
13,099.020c	jñātibhiḥ saha modadhvam etat preteṣu durlabham<BR>
13,099.021a	sarvadānair gurutaraṃ sarvadānair viśiṣyate<BR>
13,099.021c	pānīyaṃ naraśārdūla tasmād dātavyam eva hi<BR>
13,099.022a	evam etat taḍāgeṣu kīrtitaṃ phalam uttamam<BR>
13,099.022b*0445_01	ekāham api kaunteya bhūmistham udakaṃ kuru<BR>
13,099.022b*0445_02	kulaṃ tārayate janma sapta sapta ca sapta ca<BR>
13,099.022c	ata ūrdhvaṃ pravakṣyāmi vṛkṣāṇām api ropaṇe<BR>
13,099.023a	sthāvarāṇāṃ ca bhūtānāṃ jātayaḥ ṣaṭ prakīrtitāḥ<BR>
13,099.023c	vṛkṣagulmalatāvallyas tvaksārās tṛṇajātayaḥ<BR>
13,099.024a	etā jātyas tu vṛkṣāṇāṃ teṣāṃ rope guṇās tv ime<BR>
13,099.024b*0446_01	panasāmrādayo vṛkṣā gulmā mandārapūrvakāḥ<BR>
13,099.024b*0446_02	nāgikā maricā vallyo mālatītyādikā latāḥ<BR>
13,099.024b*0446_03	veṇukramukatvaksārāḥ sasyāni tṛṇajātayaḥ<BR>
13,099.024b*0447_01	sasyāni ropaṇād eṣāṃ tṛptir bhavati śāśvatī<BR>
13,099.024c	kīrtiś ca mānuṣe loke pretya caiva phalaṃ śubham<BR>
13,099.025a	labhate nāma loke ca pitṛbhiś ca mahīyate<BR>
13,099.025c	devalokagatasyāpi nāma tasya na naśyati<BR>
13,099.026a	atītānāgate cobhe pitṛvaṃśaṃ ca bhārata<BR>
13,099.026b*0448_01	śatāvarāñ śataparān mātāpitṛpitāmahān<BR>
13,099.026c	tārayed vṛkṣaropī ca tasmād vṛkṣān praropayet<BR>
13,099.026d*0449_01	ropayitvā tu yo vṛkṣān kāle śuśrūṣate nagān<BR>
13,099.027a	tasya putrā bhavanty ete pādapā nātra saṃśayaḥ<BR>
13,099.027c	paralokagataḥ svargaṃ lokāṃś cāpnoti so 'vyayān<BR>
13,099.028a	puṣpaiḥ suragaṇān vṛkṣāḥ phalaiś cāpi tathā pitṝn<BR>
13,099.028c	chāyayā cātithīṃs tāta pūjayanti mahīruhāḥ<BR>
13,099.028d*0450_01	pūjayanti kṣitiruhāś chāyayā hy atithīn sadā<BR>
13,099.029a	kiṃnaroragarakṣāṃsi devagandharvamānavāḥ<BR>
13,099.029c	tathā ṛṣigaṇāś caiva saṃśrayanti mahīruhān<BR>
13,099.030a	puṣpitāḥ phalavantaś ca tarpayantīha mānavān<BR>
13,099.030c	vṛkṣadaṃ putravad vṛkṣās tārayanti paratra ca<BR>
13,099.031a	tasmāt taḍāge vṛkṣā vai ropyāḥ śreyorthinā sadā<BR>
13,099.031c	putravat paripālyāś ca putrās te dharmataḥ smṛtāḥ<BR>
13,099.032a	taḍāgakṛd vṛkṣaropī iṣṭayajñaś ca yo dvijaḥ<BR>
13,099.032c	ete svarge mahīyante ye cānye satyavādinaḥ<BR>
13,099.033a	tasmāt taḍāgaṃ kurvīta ārāmāṃś caiva ropayet<BR>
13,099.033c	yajec ca vividhair yajñaiḥ satyaṃ ca satataṃ vadet<BR>
13,100.001	yudhiṣṭhira uvāca<BR>
13,100.001a	gārhasthyaṃ dharmam akhilaṃ prabrūhi bharatarṣabha<BR>
13,100.001c	ṛddhim āpnoti kiṃ kṛtvā manuṣya iha pārthiva<BR>
13,100.002	bhīṣma uvāca<BR>
13,100.002a	atra te vartayiṣyāmi purāvṛttaṃ janādhipa<BR>
13,100.002c	vāsudevasya saṃvādaṃ pṛthivyāś caiva bhārata<BR>
13,100.003a	saṃstūya pṛthivīṃ devīṃ vāsudevaḥ pratāpavān<BR>
13,100.003c	papraccha bharataśreṣṭha yad etat pṛcchase 'dya mām<BR>
13,100.004	vāsudeva uvāca<BR>
13,100.004a	gārhasthyaṃ dharmam āśritya mayā vā madvidhena vā<BR>
13,100.004c	kim avaśyaṃ dhare kāryaṃ kiṃ vā kṛtvā sukhī bhavet<BR>
13,100.005	pṛthivy uvāca<BR>
13,100.005a	ṛṣayaḥ pitaro devā manuṣyāś caiva mādhava<BR>
13,100.005c	ijyāś caivārcanīyāś ca yathā caivaṃ nibodha me<BR>
13,100.006a	sadā yajñena devāṃś ca ātithyena ca mānavān<BR>
13,100.006c	chandataś ca yathānityam arhān yuñjīta nityaśaḥ<BR>
13,100.006e	tena hy ṛṣigaṇāḥ prītā bhavanti madhusūdana<BR>
13,100.007a	nityam agniṃ paricared abhuktvā balikarma ca<BR>
13,100.007c	kuryāt tathaiva devā vai prīyante madhusūdana<BR>
13,100.008a	kuryād aharahaḥ śrāddham annādyenodakena vā<BR>
13,100.008c	payomūlaphalair vāpi pitṝṇāṃ prītim āharan<BR>
13,100.009a	siddhānnād vaiśvadevaṃ vai kuryād agnau yathāvidhi<BR>
13,100.009c	agnīṣomaṃ vaiśvadevaṃ dhānvantaryam anantaram<BR>
13,100.010a	prajānāṃ pataye caiva pṛthag ghomo vidhīyate<BR>
13,100.010c	tathaiva cānupūrvyeṇa balikarma prayojayet<BR>
13,100.011a	dakṣiṇāyāṃ yamāyeha pratīcyāṃ varuṇāya ca<BR>
13,100.011c	somāya cāpy udīcyāṃ vai vāstumadhye dvijātaye<BR>
13,100.012a	dhanvantareḥ prāg udīcyāṃ prācyāṃ śakrāya mādhava<BR>
13,100.012c	manor vai iti ca prāhur baliṃ dvāre gṛhasya vai<BR>
13,100.012e	marudbhyo devatābhyaś ca balim antargṛhe haret<BR>
13,100.013a	tathaiva viśvedevebhyo balim ākāśato haret<BR>
13,100.013c	niśācarebhyo bhūtebhyo baliṃ naktaṃ tathā haret<BR>
13,100.014a	evaṃ kṛtvā baliṃ samyag dadyād bhikṣāṃ dvijātaye<BR>
13,100.014c	alābhe brāhmaṇasyāgnāv agram utkṣipya nikṣipet<BR>
13,100.015a	yadā śrāddhaṃ pitṛbhyaś ca dātum iccheta mānavaḥ<BR>
13,100.015c	tadā paścāt prakurvīta nivṛtte śrāddhakarmaṇi<BR>
13,100.016a	pitṝn saṃtarpayitvā tu baliṃ kuryād vidhānataḥ<BR>
13,100.016c	vaiśvadevaṃ tataḥ kuryāt paścād brāhmaṇavācanam<BR>
13,100.017a	tato 'nnenāvaśeṣeṇa bhojayed atithīn api<BR>
13,100.017c	arcāpūrvaṃ mahārāja tataḥ prīṇāti mānuṣān<BR>
13,100.018a	anityaṃ hi sthito yasmāt tasmād atithir ucyate<BR>
13,100.019a	ācāryasya pituś caiva sakhyur āptasya cātitheḥ<BR>
13,100.019c	idam asti gṛhe mahyam iti nityaṃ nivedayet<BR>
13,100.020a	te yad vadeyus tat kuryād iti dharmo vidhīyate<BR>
13,100.020c	gṛhasthaḥ puruṣaḥ kṛṣṇa śiṣṭāśī ca sadā bhavet<BR>
13,100.021a	rājartvijaṃ snātakaṃ ca guruṃ śvaśuram eva ca<BR>
13,100.021c	arcayen madhuparkeṇa parisaṃvatsaroṣitān<BR>
13,100.022a	śvabhyaś ca śvapacebhyaś ca vayobhyaś cāvaped bhuvi<BR>
13,100.022c	vaiśvadevaṃ hi nāmaitat sāyaṃprātar vidhīyate<BR>
13,100.023a	etāṃs tu dharmān gārhasthān yaḥ kuryād anasūyakaḥ<BR>
13,100.023c	sa iharddhiṃ parāṃ prāpya pretya nāke mahīyate<BR>
13,100.024	bhīṣma uvāca<BR>
13,100.024a	iti bhūmer vacaḥ śrutvā vāsudevaḥ pratāpavān<BR>
13,100.024c	tathā cakāra satataṃ tvam apy evaṃ samācara<BR>
13,100.025a	evaṃ gṛhasthadharmaṃ tvaṃ cetayāno narādhipa<BR>
13,100.025c	ihaloke yaśaḥ prāpya pretya svargam avāpsyasi<BR>
13,101.001	yudhiṣṭhira uvāca<BR>
13,101.001a	ālokadānaṃ nāmaitat kīdṛśaṃ bharatarṣabha<BR>
13,101.001c	katham etat samutpannaṃ phalaṃ cātra bravīhi me<BR>
13,101.002	bhīṣma uvāca<BR>
13,101.002a	atrāpy udāharantīmam itihāsaṃ purātanam<BR>
13,101.002c	manoḥ prajāpater vādaṃ suvarṇasya ca bhārata<BR>
13,101.003a	tapasvī kaś cid abhavat suvarṇo nāma nāmataḥ<BR>
13,101.003c	varṇato hemavarṇaḥ sa suvarṇa iti paprathe<BR>
13,101.004a	kulaśīlaguṇopetaḥ svādhyāye ca paraṃ gataḥ<BR>
13,101.004c	bahūn svavaṃśaprabhavān samatītaḥ svakair guṇaiḥ<BR>
13,101.005a	sa kadā cin manuṃ vipro dadarśopasasarpa ca<BR>
13,101.005c	kuśalapraśnam anyonyaṃ tau ca tatra pracakratuḥ<BR>
13,101.006a	tatas tau siddhasaṃkalpau merau kāñcanaparvate<BR>
13,101.006c	ramaṇīye śilāpṛṣṭhe sahitau saṃnyaṣīdatām<BR>
13,101.007a	tatra tau kathayām āstāṃ kathā nānāvidhāśrayāḥ<BR>
13,101.007c	brahmarṣidevadaityānāṃ purāṇānāṃ mahātmanām<BR>
13,101.008a	suvarṇas tv abravīd vākyaṃ manuṃ svāyaṃbhuvaṃ prabhum<BR>
13,101.008c	hitārthaṃ sarvabhūtānāṃ praśnaṃ me vaktum arhasi<BR>
13,101.009a	sumanobhir yad ijyante daivatāni prajeśvara<BR>
13,101.009b*0451_01	sumanogandhadhūpādyair ijyante daivatāni ca<BR>
13,101.009c	kim etat katham utpannaṃ phalayogaṃ ca śaṃsa me<BR>
13,101.010	manur uvāca<BR>
13,101.010a	atrāpy udāharantīmam itihāsaṃ purātanam<BR>
13,101.010c	śukrasya ca baleś caiva saṃvādaṃ vai samāgame<BR>
13,101.011a	baler vairocanasyeha trailokyam anuśāsataḥ<BR>
13,101.011c	samīpam ājagāmāśu śukro bhṛgukulodvahaḥ<BR>
13,101.012a	tam arghyādibhir abhyarcya bhārgavaṃ so 'surādhipaḥ<BR>
13,101.012c	niṣasādāsane paścād vidhivad bhūridakṣiṇaḥ<BR>
13,101.013a	katheyam abhavat tatra yā tvayā parikīrtitā<BR>
13,101.013c	sumanodhūpadīpānāṃ saṃpradāne phalaṃ prati<BR>
13,101.014a	tataḥ papraccha daityendraḥ kavīndraṃ praśnam uttamam<BR>
13,101.014c	sumanodhūpadīpānāṃ kiṃ phalaṃ brahmavittama<BR>
13,101.014e	pradānasya dvijaśreṣṭha tad bhavān vaktum arhati<BR>
13,101.015	śukra uvāca<BR>
13,101.015*0452_01	agniṣomādisṛṣṭau tu viṣṇoḥ sarvātmanaḥ prabho<BR>
13,101.015a	tapaḥ pūrvaṃ samutpannaṃ dharmas tasmād anantaram<BR>
13,101.015c	etasminn antare caiva vīrudoṣadhya eva ca<BR>
13,101.016a	somasyātmā ca bahudhā saṃbhūtaḥ pṛthivītale<BR>
13,101.016c	amṛtaṃ ca viṣaṃ caiva yāś cānyās tulyajātayaḥ<BR>
13,101.017a	amṛtaṃ manasaḥ prītiṃ sadyaḥ puṣṭiṃ dadāti ca<BR>
13,101.017c	mano glapayate tīvraṃ viṣaṃ gandhena sarvaśaḥ<BR>
13,101.018a	amṛtaṃ maṅgalaṃ viddhi mahad viṣam amaṅgalam<BR>
13,101.018c	oṣadhyo hy amṛtaṃ sarvaṃ viṣaṃ tejo 'gnisaṃbhavam<BR>
13,101.019a	mano hlādayate yasmāc chriyaṃ cāpi dadhāti ha<BR>
13,101.019b*0453_01	amṛtaṃ mano hlādayati śriyaṃ caiva dadāti ha<BR>
13,101.019c	tasmāt sumanasaḥ proktā naraiḥ sukṛtakarmabhiḥ<BR>
13,101.020a	devatābhyaḥ sumanaso yo dadāti naraḥ śuciḥ<BR>
13,101.020c	tasmāt sumanasaḥ proktā yasmāt tuṣyanti devatāḥ<BR>
13,101.020d*0454_01	tasya tuṣyanti vai devās tuṣṭāḥ puṣṭiṃ dadaty api<BR>
13,101.020d*0455_01	tasmai sumanaso devās tasmāt sumanasaḥ smṛtāḥ<BR>
13,101.021a	yaṃ yam uddiśya dīyeran devaṃ sumanasaḥ prabho<BR>
13,101.021c	maṅgalārthaṃ sa tenāsya prīto bhavati daityapa<BR>
13,101.022a	jñeyās tūgrāś ca saumyāś ca tejasvinyaś ca tāḥ pṛthak<BR>
13,101.022c	oṣadhyo bahuvīryāś ca bahurūpās tathaiva ca<BR>
13,101.023a	yajñiyānāṃ ca vṛkṣāṇām ayajñiyān nibodha me<BR>
13,101.023c	āsurāṇi ca mālyāni daivatebhyo hitāni ca<BR>
13,101.024a	rākṣasānāṃ surāṇāṃ ca yakṣāṇāṃ ca tathā priyāḥ<BR>
13,101.024c	pitṝṇāṃ mānuṣāṇāṃ ca kāntā yās tv anupūrvaśaḥ<BR>
13,101.025a	vanyā grāmyāś ceha tathā kṛṣṭoptāḥ parvatāśrayāḥ<BR>
13,101.025c	akaṇṭakāḥ kaṇṭakinyo gandharūparasānvitāḥ<BR>
13,101.026a	dvividho hi smṛto gandha iṣṭo 'niṣṭaś ca puṣpajaḥ<BR>
13,101.026c	iṣṭagandhāni devānāṃ puṣpāṇīti vibhāvayet<BR>
13,101.027a	akaṇṭakānāṃ vṛkṣāṇāṃ śvetaprāyāś ca varṇataḥ<BR>
13,101.027c	teṣāṃ puṣpāṇi devānām iṣṭāni satataṃ prabho<BR>
13,101.027d*0456_01	padmaṃ ca tulasījātir api sarveṣu pūjitāḥ<BR>
13,101.028a	jalajāni ca mālyāni padmādīni ca yāni ca<BR>
13,101.028c	gandharvanāgayakṣebhyas tāni dadyād vicakṣaṇaḥ<BR>
13,101.029a	oṣadhyo raktapuṣpāś ca kaṭukāḥ kaṇṭakānvitāḥ<BR>
13,101.029c	śatrūṇām abhicārārtham atharvasu nidarśitāḥ<BR>
13,101.030a	tīkṣṇavīryās tu bhūtānāṃ durālambhāḥ sakaṇṭakāḥ<BR>
13,101.030c	raktabhūyiṣṭhavarṇāś ca kṛṣṇāś caivopahārayet<BR>
13,101.031a	manohṛdayanandinyo vimarde madhurāś ca yāḥ<BR>
13,101.031c	cārurūpāḥ sumanaso mānuṣāṇāṃ smṛtā vibho<BR>
13,101.032a	na tu śmaśānasaṃbhūtā na devāyatanodbhavāḥ<BR>
13,101.032c	saṃnayet puṣṭiyukteṣu vivāheṣu rahaḥsu ca<BR>
13,101.033a	girisānuruhāḥ saumyā devānām upapādayet<BR>
13,101.033c	prokṣitābhyukṣitāḥ saumyā yathāyogaṃ yathāsmṛti<BR>
13,101.034a	gandhena devās tuṣyanti darśanād yakṣarākṣasāḥ<BR>
13,101.034c	nāgāḥ samupabhogena tribhir etais tu mānuṣāḥ<BR>
13,101.035a	sadyaḥ prīṇāti devān vai te prītā bhāvayanty uta<BR>
13,101.035c	saṃkalpasiddhā martyānām īpsitaiś ca manorathaiḥ<BR>
13,101.036a	devāḥ prīṇanti satataṃ mānitā mānayanti ca<BR>
13,101.036c	avajñātāvadhūtāś ca nirdahanty adhamān narān<BR>
13,101.037a	ataūrdhvaṃ pravakṣyāmi dhūpadānavidhau phalam<BR>
13,101.037c	dhūpāṃś ca vividhān sādhūn asādhūṃś ca nibodha me<BR>
13,101.038a	niryāsaḥ saralaś caiva kṛtrimaś caiva te trayaḥ<BR>
13,101.038c	iṣṭāniṣṭo bhaved gandhas tan me vistarataḥ śṛṇu<BR>
13,101.039a	niryāsāḥ sallakīvarjyā devānāṃ dayitās tu te<BR>
13,101.039c	gugguluḥ pravaras teṣāṃ sarveṣām iti niścayaḥ<BR>
13,101.040a	aguruḥ sāriṇāṃ śreṣṭho yakṣarākṣasabhoginām<BR>
13,101.040c	daityānāṃ sallakījaś ca kāṅkṣito yaś ca tadvidhaḥ<BR>
13,101.041a	atha sarjarasādīnāṃ gandhaiḥ pārthivadāravaiḥ<BR>
13,101.041c	phāṇitāsavasaṃyuktair manuṣyāṇāṃ vidhīyate<BR>
13,101.042a	devadānavabhūtānāṃ sadyas tuṣṭikaraḥ smṛtaḥ<BR>
13,101.042c	ye 'nye vaihārikās te tu mānuṣāṇām iti smṛtāḥ<BR>
13,101.043a	ya evoktāḥ sumanasāṃ pradāne guṇahetavaḥ<BR>
13,101.043c	dhūpeṣv api parijñeyās ta eva prītivardhanāḥ<BR>
13,101.044a	dīpadāne pravakṣyāmi phalayogam anuttamam<BR>
13,101.044c	yathā yena yadā caiva pradeyā yādṛśāś ca te<BR>
13,101.045a	jyotis tejaḥ prakāśaś cāpy ūrdhvagaṃ cāpi varṇyate<BR>
13,101.045c	pradānaṃ tejasāṃ tasmāt tejo vardhayate nṛṇām<BR>
13,101.046a	andhaṃ tamas tamisraṃ ca dakṣiṇāyanam eva ca<BR>
13,101.046c	uttarāyaṇam etasmāj jyotirdānaṃ praśasyate<BR>
13,101.047a	yasmād ūrdhvagam etat tu tamasaś caiva bheṣajam<BR>
13,101.047c	tasmād ūrdhvagater dātā bhaved iti viniścayaḥ<BR>
13,101.048a	devās tejasvino yasmāt prabhāvantaḥ prakāśakāḥ<BR>
13,101.048c	tāmasā rākṣasāś ceti tasmād dīpaḥ pradīyate<BR>
13,101.049a	ālokadānāc cakṣuṣmān prabhāyukto bhaven naraḥ<BR>
13,101.049c	tān dattvā nopahiṃseta na haren nopanāśayet<BR>
13,101.050a	dīpahartā bhaved andhas tamogatir asuprabhaḥ<BR>
13,101.050c	dīpapradaḥ svargaloke dīpamālī virājate<BR>
13,101.051a	haviṣā prathamaḥ kalpo dvitīyas tv auṣadhīrasaiḥ<BR>
13,101.051c	vasāmedosthiniryāsair na kāryaḥ puṣṭim icchatā<BR>
13,101.052a	giriprapāte gahane caityasthāne catuṣpathe<BR>
13,101.052b*0457_01	devālaye sabhāyāṃ ca girau caitye catuṣpathe<BR>
13,101.052b*0457_02	gobrāhmaṇālaye durge dīpo bhūtipradaḥ śuciḥ<BR>
13,101.052c	dīpadātā bhaven nityaṃ ya icched bhūtim ātmanaḥ<BR>
13,101.053a	kuloddyoto viśuddhātmā prakāśatvaṃ ca gacchati<BR>
13,101.053c	jyotiṣāṃ caiva sālokyaṃ dīpadātā naraḥ sadā<BR>
13,101.054a	balikarmasu vakṣyāmi guṇān karmaphalodayān<BR>
13,101.054c	devayakṣoraganṛṇāṃ bhūtānām atha rakṣasām<BR>
13,101.055a	yeṣāṃ nāgrabhujo viprā devatātithibālakāḥ<BR>
13,101.055c	rākṣasān eva tān viddhi nirvaṣaṭkāramaṅgalān<BR>
13,101.056a	tasmād agraṃ prayaccheta devebhyaḥ pratipūjitam<BR>
13,101.056c	śirasā praṇataś cāpi hared balim atandritaḥ<BR>
13,101.057a	gṛhyā hi devatā nityam āśaṃsanti gṛhāt sadā<BR>
13,101.057c	bāhyāś cāgantavo ye 'nye yakṣarākṣasapannagāḥ<BR>
13,101.058a	ito dattena jīvanti devatāḥ pitaras tathā<BR>
13,101.058c	te prītāḥ prīṇayanty etān āyuṣā yaśasā dhanaiḥ<BR>
13,101.059a	balayaḥ saha puṣpais tu devānām upahārayet<BR>
13,101.059c	dadhidrapsayutāḥ puṇyāḥ sugandhāḥ priyadarśanāḥ<BR>
13,101.060a	kāryā rudhiramāṃsāḍhyā balayo yakṣarakṣasām<BR>
13,101.060c	surāsavapuraskārā lājollepanabhūṣitāḥ<BR>
13,101.061a	nāgānāṃ dayitā nityaṃ padmotpalavimiśritāḥ<BR>
13,101.061c	tilān guḍasusaṃpannān bhūtānām upahārayet<BR>
13,101.062a	agradātāgrabhogī syād balavarṇasamanvitaḥ<BR>
13,101.062c	tasmād agraṃ prayaccheta devebhyaḥ pratipūjitam<BR>
13,101.063a	jvalaty aharaho veśma yāś cāsya gṛhadevatāḥ<BR>
13,101.063c	tāḥ pūjyā bhūtikāmena prasṛtāgrapradāyinā<BR>
13,101.064a	ity etad asurendrāya kāvyaḥ provāca bhārgavaḥ<BR>
13,101.064c	suvarṇāya manuḥ prāha suvarṇo nāradāya ca<BR>
13,101.065a	nārado 'pi mayi prāha guṇān etān mahādyute<BR>
13,101.065c	tvam apy etad viditveha sarvam ācara putraka<BR>
13,102.001	yudhiṣṭhira uvāca<BR>
13,102.001a	śrutaṃ me bharataśreṣṭha puṣpadhūpapradāyinām<BR>
13,102.001c	phalaṃ balividhāne ca tad bhūyo vaktum arhasi<BR>
13,102.001d*0458_01	phalaṃ pradānena ca tad bhūyo vaktuṃ tvam arhasi<BR>
13,102.002a	dhūpapradānasya phalaṃ pradīpasya tathaiva ca<BR>
13,102.002c	balayaś ca kimarthaṃ vai kṣipyante gṛhamedhibhiḥ<BR>
13,102.003	bhīṣma uvāca<BR>
13,102.003a	atrāpy udāharantīmam itihāsaṃ purātanam<BR>
13,102.003c	nahuṣaṃ prati saṃvādam agastyasya bhṛgos tathā<BR>
13,102.004a	nahuṣo hi mahārāja rājarṣiḥ sumahātapāḥ<BR>
13,102.004c	devarājyam anuprāptaḥ sukṛteneha karmaṇā<BR>
13,102.005a	tatrāpi prayato rājan nahuṣas tridive vasan<BR>
13,102.005c	mānuṣīś caiva divyāś ca kurvāṇo vividhāḥ kriyāḥ<BR>
13,102.006a	mānuṣyas tatra sarvāḥ sma kriyās tasya mahātmanaḥ<BR>
13,102.006c	pravṛttās tridive rājan divyāś caiva sanātanāḥ<BR>
13,102.007a	agnikāryāṇi samidhaḥ kuśāḥ sumanasas tathā<BR>
13,102.007c	balayaś cānnalājābhir dhūpanaṃ dīpakarma ca<BR>
13,102.008a	sarvaṃ tasya gṛhe rājñaḥ prāvartata mahātmanaḥ<BR>
13,102.008c	japayajñān manoyajñāṃs tridive 'pi cakāra saḥ<BR>
13,102.009a	daivatāny arcayaṃś cāpi vidhivat sa sureśvaraḥ<BR>
13,102.009c	sarvāṇy eva yathānyāyaṃ yathāpūrvam ariṃdama<BR>
13,102.010a	athendrasya bhaviṣyatvād ahaṃkāras tam āviśat<BR>
13,102.010c	sarvāś caiva kriyās tasya paryahīyanta bhūpate<BR>
13,102.011a	sa ṛṣīn vāhayām āsa varadānamadānvitaḥ<BR>
13,102.011c	parihīnakriyaś cāpi durbalatvam upeyivān<BR>
13,102.012a	tasya vāhayataḥ kālo munimukhyāṃs tapodhanān<BR>
13,102.012c	ahaṃkārābhibhūtasya sumahān atyavartata<BR>
13,102.013a	atha paryāyaśa ṛṣīn vāhanāyopacakrame<BR>
13,102.013c	paryāyaś cāpy agastyasya samapadyata bhārata<BR>
13,102.014a	athāgamya mahātejā bhṛgur brahmavidāṃ varaḥ<BR>
13,102.014c	agastyam āśramasthaṃ vai samupetyedam abravīt<BR>
13,102.015a	evaṃ vayam asatkāraṃ devendrasyāsya durmateḥ<BR>
13,102.015c	nahuṣasya kimarthaṃ vai marṣayāma mahāmune<BR>
13,102.016	agastya uvāca<BR>
13,102.016a	katham eṣa mayā śakyaḥ śaptuṃ yasya mahāmune<BR>
13,102.016c	varadena varo datto bhavato viditaś ca saḥ<BR>
13,102.017a	yo me dṛṣṭipathaṃ gacchet sa me vaśyo bhaved iti<BR>
13,102.017c	ity anena varo devād yācito gacchatā divam<BR>
13,102.018a	evaṃ na dagdhaḥ sa mayā bhavatā ca na saṃśayaḥ<BR>
13,102.018c	anyenāpy ṛṣimukhyena na śapto na ca pātitaḥ<BR>
13,102.019a	amṛtaṃ caiva pānāya dattam asmai purā vibho<BR>
13,102.019c	mahātmane tadarthaṃ ca nāsmābhir vinipātyate<BR>
13,102.020a	prāyacchata varaṃ devaḥ prajānāṃ duḥkhakārakam<BR>
13,102.020c	dvijeṣv adharmayuktāni sa karoti narādhamaḥ<BR>
13,102.021a	atra yat prāptakālaṃ nas tad brūhi vadatāṃ vara<BR>
13,102.021c	bhavāṃś cāpi yathā brūyāt kurvīmahi tathā vayam<BR>
13,102.022	bhṛgur uvāca<BR>
13,102.022a	pitāmahaniyogena bhavantam aham āgataḥ<BR>
13,102.022c	pratikartuṃ balavati nahuṣe darpam āsthite<BR>
13,102.023a	adya hi tvā sudurbuddhī rathe yokṣyati devarāṭ<BR>
13,102.023c	adyainam aham udvṛttaṃ kariṣye 'nindram ojasā<BR>
13,102.024a	adyendraṃ sthāpayiṣyāmi paśyatas te śatakratum<BR>
13,102.024c	saṃcālya pāpakarmāṇam indrasthānāt sudurmatim<BR>
13,102.025a	adya cāsau kudevendras tvāṃ padā dharṣayiṣyati<BR>
13,102.025c	daivopahatacittatvād ātmanāśāya mandadhīḥ<BR>
13,102.026a	vyutkrāntadharmaṃ tam ahaṃ dharṣaṇāmarṣito bhṛśam<BR>
13,102.026c	ahir bhavasveti ruṣā śapsye pāpaṃ dvijadruham<BR>
13,102.027a	tata enaṃ sudurbuddhiṃ dhikśabdābhihatatviṣam<BR>
13,102.027c	dharaṇyāṃ pātayiṣyāmi prekṣatas te mahāmune<BR>
13,102.028a	nahuṣaṃ pāpakarmāṇam aiśvaryabalamohitam<BR>
13,102.028c	yathā ca rocate tubhyaṃ tathā kartāsmy ahaṃ mune<BR>
13,102.029a	evam uktas tu bhṛguṇā maitrāvaruṇir avyayaḥ<BR>
13,102.029c	agastyaḥ paramaprīto babhūva vigatajvaraḥ<BR>
13,102.029d*0459_01	tathā cakāra tat sarvaṃ papāta nahuṣo yathā<BR>
13,103.001	yudhiṣṭhira uvāca<BR>
13,103.001a	kathaṃ sa vai vipannaś ca kathaṃ vai pātito bhuvi<BR>
13,103.001c	kathaṃ cānindratāṃ prāptas tad bhavān vaktum arhati<BR>
13,103.002	bhīṣma uvāca<BR>
13,103.002a	evaṃ tayoḥ saṃvadatoḥ kriyās tasya mahātmanaḥ<BR>
13,103.002c	sarvā evābhyavartanta yā divyā yāś ca mānuṣāḥ<BR>
13,103.003a	tathaiva dīpadānāni sarvopakaraṇāni ca<BR>
13,103.003c	balikarma ca yac cānyad utsekāś ca pṛthagvidhāḥ<BR>
13,103.003e	sarvās tasya samutpannā devarājño mahātmanaḥ<BR>
13,103.004a	devaloke nṛloke ca sadācārā budhaiḥ smṛtāḥ<BR>
13,103.004c	te ced bhavanti rājendra ṛdhyante gṛhamedhinaḥ<BR>
13,103.004e	dhūpapradānair dīpaiś ca namaskārais tathaiva ca<BR>
13,103.005a	yathā siddhasya cānnasya dvijāyāgraṃ pradīyate<BR>
13,103.005c	balayaś ca gṛhoddeśe ataḥ prīyanti devatāḥ<BR>
13,103.006a	yathā ca gṛhiṇas toṣo bhaved vai balikarmaṇā<BR>
13,103.006c	tathā śataguṇā prītir devatānāṃ sma jāyate<BR>
13,103.007a	evaṃ dhūpapradānaṃ ca dīpadānaṃ ca sādhavaḥ<BR>
13,103.007c	praśaṃsanti namaskārair yuktam ātmaguṇāvaham<BR>
13,103.008a	snānenādbhiś ca yat karma kriyate vai vipaścitā<BR>
13,103.008c	namaskāraprayuktena tena prīyanti devatāḥ<BR>
13,103.008d*0460_01	pitaraś ca mahābhāgā ṛṣayaś ca tapodhanāḥ<BR>
13,103.008e	gṛhyāś ca devatāḥ sarvāḥ prīyante vidhinārcitāḥ<BR>
13,103.009a	ity etāṃ buddhim āsthāya nahuṣaḥ sa nareśvaraḥ<BR>
13,103.009c	surendratvaṃ mahat prāpya kṛtavān etad adbhutam<BR>
13,103.010a	kasya cit tv atha kālasya bhāgyakṣaya upasthite<BR>
13,103.010c	sarvam etad avajñāya na cakāraitad īdṛśam<BR>
13,103.011a	tataḥ sa parihīṇo 'bhūt surendro balikarmataḥ<BR>
13,103.011c	dhūpadīpodakavidhiṃ na yathāvac cakāra ha<BR>
13,103.011e	tato 'sya yajñaviṣayo rakṣobhiḥ paryabādhyata<BR>
13,103.012a	athāgastyam ṛṣiśreṣṭhaṃ vāhanāyājuhāva ha<BR>
13,103.012c	drutaṃ sarasvatīkūlāt smayann iva mahābalaḥ<BR>
13,103.013a	tato bhṛgur mahātejā maitrāvaruṇim abravīt<BR>
13,103.013c	nimīlayasva nayane jaṭā yāvad viśāmi te<BR>
13,103.013d*0461_01	surendrapātanāyeti sa ca netre nyamīlayat<BR>
13,103.014a	sthāṇubhūtasya tasyātha jaṭāḥ prāviśad acyutaḥ<BR>
13,103.014c	bhṛguḥ sa sumahātejāḥ pātanāya nṛpasya ha<BR>
13,103.015a	tataḥ sa devarāṭ prāptas tam ṛṣiṃ vāhanāya vai<BR>
13,103.015c	tato 'gastyaḥ surapatiṃ vākyam āha viśāṃ pate<BR>
13,103.016a	yojayasvendra māṃ kṣipraṃ kaṃ ca deśaṃ vahāmi te<BR>
13,103.016c	yatra vakṣyasi tatra tvāṃ nayiṣyāmi surādhipa<BR>
13,103.017a	ity ukto nahuṣas tena yojayām āsa taṃ munim<BR>
13,103.017c	bhṛgus tasya jaṭāsaṃstho babhūva hṛṣito bhṛśam<BR>
13,103.018a	na cāpi darśanaṃ tasya cakāra sa bhṛgus tadā<BR>
13,103.018c	varadānaprabhāvajño nahuṣasya mahātmanaḥ<BR>
13,103.019a	na cukopa sa cāgastyo yukto 'pi nahuṣeṇa vai<BR>
13,103.019c	taṃ tu rājā pratodena codayām āsa bhārata<BR>
13,103.019d*0462_01	śrutismṛtī pramāṇaṃ vā neti vāde sa devarāṭ<BR>
13,103.020a	na cukopa sa dharmātmā tataḥ pādena devarāṭ<BR>
13,103.020c	agastyasya tadā kruddho vāmenābhyahanac chiraḥ<BR>
13,103.021a	tasmiñ śirasy abhihate sa jaṭāntargato bhṛguḥ<BR>
13,103.021c	śaśāpa balavat kruddho nahuṣaṃ pāpacetasam<BR>
13,103.022	bhṛgur uvāca<BR>
13,103.022a	yasmāt padāhanaḥ krodhāc chirasīmaṃ mahāmunim<BR>
13,103.022c	tasmād āśu mahīṃ gaccha sarpo bhūtvā sudurmate<BR>
13,103.023a	ity uktaḥ sa tadā tena sarpo bhūtvā papāta ha<BR>
13,103.023c	adṛṣṭenātha bhṛguṇā bhūtale bharatarṣabha<BR>
13,103.024a	bhṛguṃ hi yadi so 'drākṣīn nahuṣaḥ pṛthivīpate<BR>
13,103.024c	na sa śakto 'bhaviṣyad vai pātane tasya tejasā<BR>
13,103.025a	sa tu tais taiḥ pradānaiś ca tapobhir niyamais tathā<BR>
13,103.025c	patito 'pi mahārāja bhūtale smṛtimān abhūt<BR>
13,103.025e	prasādayām āsa bhṛguṃ śāpānto me bhaved iti<BR>
13,103.026a	tato 'gastyaḥ kṛpāviṣṭaḥ prāsādayata taṃ bhṛgum<BR>
13,103.026c	śāpāntārthaṃ mahārāja sa ca prādāt kṛpānvitaḥ<BR>
13,103.027	bhṛgur uvāca<BR>
13,103.027a	rājā yudhiṣṭhiro nāma bhaviṣyati kurūdvahaḥ<BR>
13,103.027c	sa tvāṃ mokṣayitā śāpād ity uktvāntaradhīyata<BR>
13,103.028a	agastyo 'pi mahātejāḥ kṛtvā kāryaṃ śatakratoḥ<BR>
13,103.028c	svam āśramapadaṃ prāyāt pūjyamāno dvijātibhiḥ<BR>
13,103.029a	nahuṣo 'pi tvayā rājaṃs tasmāc chāpāt samuddhṛtaḥ<BR>
13,103.029c	jagāma brahmasadanaṃ paśyatas te janādhipa<BR>
13,103.030a	tadā tu pātayitvā taṃ nahuṣaṃ bhūtale bhṛguḥ<BR>
13,103.030c	jagāma brahmasadanaṃ brahmaṇe ca nyavedayat<BR>
13,103.031a	tataḥ śakraṃ samānāyya devān āha pitāmahaḥ<BR>
13,103.031c	varadānān mama surā nahuṣo rājyam āptavān<BR>
13,103.031e	sa cāgastyena kruddhena bhraṃśito bhūtalaṃ gataḥ<BR>
13,103.032a	na ca śakyaṃ vinā rājñā surā vartayituṃ kva cit<BR>
13,103.032c	tasmād ayaṃ punaḥ śakro devarājye 'bhiṣicyatām<BR>
13,103.033a	evaṃ saṃbhāṣamāṇaṃ tu devāḥ pārtha pitāmaham<BR>
13,103.033c	evam astv iti saṃhṛṣṭāḥ pratyūcus te pitāmaham<BR>
13,103.034a	so 'bhiṣikto bhagavatā devarājyena vāsavaḥ<BR>
13,103.034c	brahmaṇā rājaśārdūla yathāpūrvaṃ vyarocata<BR>
13,103.035a	evam etat purāvṛttaṃ nahuṣasya vyatikramāt<BR>
13,103.035c	sa ca tair eva saṃsiddho nahuṣaḥ karmabhiḥ punaḥ<BR>
13,103.036a	tasmād dīpāḥ pradātavyāḥ sāyaṃ vai gṛhamedhibhiḥ<BR>
13,103.036c	divyaṃ cakṣur avāpnoti pretya dīpapradāyakaḥ<BR>
13,103.036e	pūrṇacandrapratīkāśā dīpadāś ca bhavanty uta<BR>
13,103.037a	yāvad akṣinimeṣāṇi jvalate tāvatīḥ samāḥ<BR>
13,103.037c	rūpavān dhanavāṃś cāpi naro bhavati dīpadaḥ<BR>
13,103.037d*0463_01	ya idaṃ śṛṇuyād vāpi paṭhate yo dvijottamaḥ<BR>
13,103.037d*0463_02	brahmalokam avāpnoti sa ca naivātra saṃśayaḥ<BR>
13,104.001	yudhiṣṭhira uvāca<BR>
13,104.001a	brāhmaṇasvāni ye mandā haranti bharatarṣabha<BR>
13,104.001c	nṛśaṃsakāriṇo mūḍhāḥ kva te gacchanti mānavāḥ<BR>
13,104.002	bhīṣma uvāca<BR>
13,104.002a	atrāpy udāharantīmam itihāsaṃ purātanam<BR>
13,104.002c	caṇḍālasya ca saṃvādaṃ kṣatrabandhoś ca bhārata<BR>
13,104.002d*0464_01	pātakānāṃ paraṃ hy etad brahmasvaharaṇaṃ balāt<BR>
13,104.002d*0464_02	sānvayās te vinaśyanti caṇḍālāḥ pretya ceha ca<BR>
13,104.003	rājanya uvāca<BR>
13,104.003a	vṛddharūpo 'si caṇḍāla bālavac ca viceṣṭase<BR>
13,104.003c	śvakharāṇāṃ rajaḥsevī kasmād udvijase gavām<BR>
13,104.004a	sādhubhir garhitaṃ karma caṇḍālasya vidhīyate<BR>
13,104.004c	kasmād gorajasā dhvastam apāṃ kuṇḍe niṣiñcasi<BR>
13,104.005	caṇḍāla uvāca<BR>
13,104.005a	brāhmaṇasya gavāṃ rājan hriyatīnāṃ rajaḥ purā<BR>
13,104.005c	somam uddhvaṃsayām āsa taṃ somaṃ ye 'piban dvijāḥ<BR>
13,104.005d*0465_01	bhṛtyānām api rājñāṃ tu rajasā dhvaṃsitaṃ makhe<BR>
13,104.005d*0465_02	tatpānāc ca dvijāḥ sarve kṣipraṃ narakam āviśan<BR>
13,104.006a	dīkṣitaś ca sa rājāpi kṣipraṃ narakam āviśat<BR>
13,104.006c	saha tair yājakaiḥ sarvair brahmasvam upajīvya tat<BR>
13,104.007a	ye 'pi tatrāpiban kṣīraṃ ghṛtaṃ dadhi ca mānavāḥ<BR>
13,104.007c	brāhmaṇāḥ saharājanyāḥ sarve narakam āviśan<BR>
13,104.008a	jaghnus tāḥ payasā putrāṃs tathā pautrān vidhunvatīḥ<BR>
13,104.008c	paśūn avekṣamāṇāś ca sādhuvṛttena daṃpatī<BR>
13,104.009a	ahaṃ tatrāvasaṃ rājan brahmacārī jitendriyaḥ<BR>
13,104.009c	tāsāṃ me rajasā dhvastaṃ bhaikṣam āsīn narādhipa<BR>
13,104.010a	caṇḍālo 'haṃ tato rājan bhuktvā tad abhavaṃ mṛtaḥ<BR>
13,104.010c	brahmasvahārī ca nṛpaḥ so 'pratiṣṭhāṃ gatiṃ yayau<BR>
13,104.011a	tasmād dharen na viprasvaṃ kadā cid api kiṃ cana<BR>
13,104.011b*0466_01	na paśyen nānumodec ca na hartuṃ kiṃ cid ācaret<BR>
13,104.011c	brahmasvarajasā dhvastaṃ bhuktvā māṃ paśya yādṛśam<BR>
13,104.012a	tasmāt somo 'py avikreyaḥ puruṣeṇa vipaścitā<BR>
13,104.012b*0467_01	etad dhi dhanam utkṛṣṭaṃ dvijānām aviśeṣataḥ<BR>
13,104.012c	vikrayaṃ hīha somasya garhayanti manīṣiṇaḥ<BR>
13,104.013a	ye cainaṃ krīṇate rājan ye ca vikrīṇate janāḥ<BR>
13,104.013c	te tu vaivasvataṃ prāpya rauravaṃ yānti sarvaśaḥ<BR>
13,104.014a	somaṃ tu rajasā dhvastaṃ vikrīyād buddhipūrvakam<BR>
13,104.014c	śrotriyo vārdhuṣī bhūtvā cirarātrāya naśyati<BR>
13,104.014e	narakaṃ triṃśataṃ prāpya śvaviṣṭhām upajīvati<BR>
13,104.014f*0468_01	brahmasvahārī narakān yātanāś cānubhūya tu<BR>
13,104.014f*0468_02	maleṣu ca kṛmir bhūtvā śvaviṣṭhām upajīvati<BR>
13,104.015a	śvacaryām atimānaṃ ca sakhidāreṣu viplavam<BR>
13,104.015c	tulayādhārayad dharmo hy atimāno 'tiricyate<BR>
13,104.016a	śvānaṃ vai pāpinaṃ paśya vivarṇaṃ hariṇaṃ kṛśam<BR>
13,104.016c	atimānena bhūtānām imāṃ gatim upāgatam<BR>
13,104.017a	ahaṃ vai vipule jātaḥ kule dhanasamanvite<BR>
13,104.017c	anyasmiñ janmani vibho jñānavijñānapāragaḥ<BR>
13,104.018a	abhavaṃ tatra jānāno hy etān doṣān madāt tadā<BR>
13,104.018c	saṃrabdha eva bhūtānāṃ pṛṣṭhamāṃsāny abhakṣayam<BR>
13,104.018d*0469_01	so 'haṃ vai viditaḥ sarvair dūrago malino vane<BR>
13,104.018d*0469_02	sādhūnāṃ paribhāvepsur viprāṇāṃ garvito dhanaiḥ<BR>
13,104.019a	so 'haṃ tena ca vṛttena bhojanena ca tena vai<BR>
13,104.019c	imām avasthāṃ saṃprāptaḥ paśya kālasya paryayam<BR>
13,104.020a	ādīptam iva cailāntaṃ bhramarair iva cārditam<BR>
13,104.020c	dhāvamānaṃ susaṃrabdhaṃ paśya māṃ rajasānvitam<BR>
13,104.021a	svādhyāyais tu mahat pāpaṃ taranti gṛhamedhinaḥ<BR>
13,104.021c	dānaiḥ pṛthagvidhaiś cāpi yathā prāhur manīṣiṇaḥ<BR>
13,104.022a	tathā pāpakṛtaṃ vipram āśramasthaṃ mahīpate<BR>
13,104.022c	sarvasaṅgavinirmuktaṃ chandāṃsy uttārayanty uta<BR>
13,104.023a	ahaṃ tu pāpayonyāṃ vai prasūtaḥ kṣatriyarṣabha<BR>
13,104.023c	niścayaṃ nādhigacchāmi kathaṃ mucyeyam ity uta<BR>
13,104.024a	jātismaratvaṃ tu mama kena cit pūrvakarmaṇā<BR>
13,104.024c	śubhena yena mokṣaṃ vai prāptum icchāmy ahaṃ nṛpa<BR>
13,104.025a	tvam imaṃ me prapannāya saṃśayaṃ brūhi pṛcchate<BR>
13,104.025c	caṇḍālatvāt katham ahaṃ mucyeyam iti sattama<BR>
13,104.026	rājanya uvāca<BR>
13,104.026a	caṇḍāla pratijānīhi yena mokṣam avāpsyasi<BR>
13,104.026c	brāhmaṇārthe tyajan prāṇān gatim iṣṭām avāpsyasi<BR>
13,104.027a	dattvā śarīraṃ kravyādbhyo raṇāgnau dvijahetukam<BR>
13,104.027c	hutvā prāṇān pramokṣas te nānyathā mokṣam arhasi<BR>
13,104.028	bhīṣma uvāca<BR>
13,104.028a	ity uktaḥ sa tadā rājan brahmasvārthe paraṃtapa<BR>
13,104.028c	hutvā raṇamukhe prāṇān gatim iṣṭām avāpa ha<BR>
13,104.029a	tasmād rakṣyaṃ tvayā putra brahmasvaṃ bharatarṣabha<BR>
13,104.029c	yadīcchasi mahābāho śāśvatīṃ gatim uttamām<BR>
13,105.001	yudhiṣṭhira uvāca<BR>
13,105.001a	eko lokaḥ sukṛtināṃ sarve tv āho pitāmaha<BR>
13,105.001c	uta tatrāpi nānātvaṃ tan me brūhi pitāmaha<BR>
13,105.002	bhīṣma uvāca<BR>
13,105.002a	karmabhiḥ pārtha nānātvaṃ lokānāṃ yānti mānavāḥ<BR>
13,105.002c	puṇyān puṇyakṛto yānti pāpān pāpakṛto janāḥ<BR>
13,105.003a	atrāpy udāharantīmam itihāsaṃ purātanam<BR>
13,105.003c	gautamasya munes tāta saṃvādaṃ vāsavasya ca<BR>
13,105.004a	brāhmaṇo gautamaḥ kaś cin mṛdur dānto jitendriyaḥ<BR>
13,105.004c	mahāvane hastiśiśuṃ paridyūnam amātṛkam<BR>
13,105.005a	taṃ dṛṣṭvā jīvayām āsa sānukrośo dhṛtavrataḥ<BR>
13,105.005c	sa tu dīrgheṇa kālena babhūvātibalo mahān<BR>
13,105.006a	taṃ prabhinnaṃ mahānāgaṃ prasrutaṃ sarvato madam<BR>
13,105.006c	dhṛtarāṣṭrasya rūpeṇa śakro jagrāha hastinam<BR>
13,105.007a	hriyamāṇaṃ tu taṃ dṛṣṭvā gautamaḥ saṃśitavrataḥ<BR>
13,105.007c	abhyabhāṣata rājānaṃ dhṛtarāṣṭraṃ mahātapāḥ<BR>
13,105.008a	mā me hārṣīr hastinaṃ putram enaṃ; duḥkhāt puṣṭaṃ dhṛtarāṣṭrākṛtajña<BR>
13,105.008c	mitraṃ satāṃ saptapadaṃ vadanti; mitradroho naiva rājan spṛśet tvām<BR>
13,105.009a	idhmodakapradātāraṃ śūnyapālakam āśrame<BR>
13,105.009c	vinītam ācāryakule suyuktaṃ gurukarmaṇi<BR>
13,105.010a	śiṣṭaṃ dāntaṃ kṛtajñaṃ ca priyaṃ ca satataṃ mama<BR>
13,105.010c	na me vikrośato rājan hartum arhasi kuñjaram<BR>
13,105.011	dhṛtarāṣṭra uvāca<BR>
13,105.011a	gavāṃ sahasraṃ bhavate dadāmi; dāsīśataṃ niṣkaśatāni pañca<BR>
13,105.011c	anyac ca vittaṃ vividhaṃ maharṣe; kiṃ brāhmaṇasyeha gajena kṛtyam<BR>
13,105.012	gautama uvāca<BR>
13,105.012a	tvām eva gāvo 'bhi bhavantu rājan; dāsyaḥ saniṣkā vividhaṃ ca ratnam<BR>
13,105.012c	anyac ca vittaṃ vividhaṃ narendra; kiṃ brāhmaṇasyeha dhanena kṛtyam<BR>
13,105.013	dhṛtarāṣṭra uvāca<BR>
13,105.013a	brāhmaṇānāṃ hastibhir nāsti kṛtyaṃ; rājanyānāṃ nāgakulāni vipra<BR>
13,105.013c	svaṃ vāhanaṃ nayato nāsty adharmo; nāgaśreṣṭhād gautamāsmān nivarta<BR>
13,105.014	gautama uvāca<BR>
13,105.014a	yatra preto nandati puṇyakarmā; yatra pretaḥ śocati pāpakarmā<BR>
13,105.014c	vaivasvatasya sadane mahātmanas; tatra tvāhaṃ hastinaṃ yātayiṣye<BR>
13,105.015	dhṛtarāṣṭra uvāca<BR>
13,105.015a	ye niṣkriyā nāstikāḥ śraddadhānāḥ; pāpātmāna indriyārthe niviṣṭāḥ<BR>
13,105.015c	yamasya te yātanāṃ prāpnuvanti; paraṃ gantā dhṛtarāṣṭro na tatra<BR>
13,105.016	gautama uvāca<BR>
13,105.016a	vaivasvatī saṃyamanī janānāṃ; yatrānṛtaṃ nocyate yatra satyam<BR>
13,105.016c	yatrābalā balinaṃ yātayanti; tatra tvāhaṃ hastinaṃ yātayiṣye<BR>
13,105.017	dhṛtarāṣṭra uvāca<BR>
13,105.017a	jyeṣṭhāṃ svasāraṃ pitaraṃ mātaraṃ ca; guruṃ yathā mānayantaś caranti<BR>
13,105.017c	tathāvidhānām eṣa loko maharṣe; paraṃ gantā dhṛtarāṣṭro na tatra<BR>
13,105.018	gautama uvāca<BR>
13,105.018a	mandākinī vaiśravaṇasya rājño; mahābhogā bhogijanapraveśyā<BR>
13,105.018c	gandharvayakṣair apsarobhiś ca juṣṭā; tatra tvāhaṃ hastinaṃ yātayiṣye<BR>
13,105.019	dhṛtarāṣṭra uvāca<BR>
13,105.019a	atithivratāḥ suvratā ye janā vai; pratiśrayaṃ dadati brāhmaṇebhyaḥ<BR>
13,105.019c	śiṣṭāśinaḥ saṃvibhajyāśritāṃś ca; mandākinīṃ te 'pi vibhūṣayanti<BR>
13,105.020	gautama uvāca<BR>
13,105.020a	meror agre yad vanaṃ bhāti ramyaṃ; supuṣpitaṃ kiṃnaragītajuṣṭam<BR>
13,105.020c	sudarśanā yatra jambūr viśālā; tatra tvāhaṃ hastinaṃ yātayiṣye<BR>
13,105.021	dhṛtarāṣṭra uvāca<BR>
13,105.021a	ye brāhmaṇā mṛdavaḥ satyaśīlā; bahuśrutāḥ sarvabhūtābhirāmāḥ<BR>
13,105.021c	ye 'dhīyante setihāsaṃ purāṇaṃ; madhvāhutyā juhvati ca dvijebhyaḥ<BR>
13,105.022a	tathāvidhānām eṣa loko maharṣe; paraṃ gantā dhṛtarāṣṭro na tatra<BR>
13,105.022c	yad vidyate viditaṃ sthānam asti; tad brūhi tvaṃ tvarito hy eṣa yāmi<BR>
13,105.023	gautama uvāca<BR>
13,105.023a	supuṣpitaṃ kiṃnararājajuṣṭaṃ; priyaṃ vanaṃ nandanaṃ nāradasya<BR>
13,105.023c	gandharvāṇām apsarasāṃ ca sadma; tatra tvāhaṃ hastinaṃ yātayiṣye<BR>
13,105.024	dhṛtarāṣṭra uvāca<BR>
13,105.024a	ye nṛttagītakuśalā janāḥ sadā; hy ayācamānāḥ sahitāś caranti<BR>
13,105.024c	tathāvidhānām eṣa loko maharṣe; paraṃ gantā dhṛtarāṣṭro na tatra<BR>
13,105.025	gautama uvāca<BR>
13,105.025a	yatrottarāḥ kuravo bhānti ramyā; devaiḥ sārdhaṃ modamānā narendra<BR>
13,105.025c	yatrāgniyaunāś ca vasanti viprā; hy ayonayaḥ parvatayonayaś ca<BR>
13,105.026a	yatra śakro varṣati sarvakāmān; yatra striyaḥ kāmacārāś caranti<BR>
13,105.026c	yatra cerṣyā nāsti nārīnarāṇāṃ; tatra tvāhaṃ hastinaṃ yātayiṣye<BR>
13,105.027	dhṛtarāṣṭra uvāca<BR>
13,105.027a	ye sarvabhūteṣu nivṛttakāmā; amāṃsādā nyastadaṇḍāś caranti<BR>
13,105.027c	na hiṃsanti sthāvaraṃ jaṅgamaṃ ca; bhūtānāṃ ye sarvabhūtātmabhūtāḥ<BR>
13,105.028a	nirāśiṣo nirmamā vītarāgā; lābhālābhe tulyanindāpraśaṃsāḥ<BR>
13,105.028c	tathāvidhānām eṣa loko maharṣe; paraṃ gantā dhṛtarāṣṭro na tatra<BR>
13,105.029	gautama uvāca<BR>
13,105.029a	tataḥ paraṃ bhānti lokāḥ sanātanāḥ; supuṇyagandhā nirmalā vītaśokāḥ<BR>
13,105.029c	somasya rājñaḥ sadane mahātmanas; tatra tvāhaṃ hastinaṃ yātayiṣye<BR>
13,105.030	dhṛtarāṣṭra uvāca<BR>
13,105.030a	ye dānaśīlā na pratigṛhṇate sadā; na cāpy arthān ādadate parebhyaḥ<BR>
13,105.030c	yeṣām adeyam arhate nāsti kiṃ cit; sarvātithyāḥ suprasādā janāś ca<BR>
13,105.031a	ye kṣantāro nābhijalpanti cānyāñ; śaktā bhūtvā satataṃ puṇyaśīlāḥ<BR>
13,105.031c	tathāvidhānām eṣa loko maharṣe; paraṃ gantā dhṛtarāṣṭro na tatra<BR>
13,105.032	gautama uvāca<BR>
13,105.032a	tataḥ paraṃ bhānti lokāḥ sanātanā; virajaso vitamaskā viśokāḥ<BR>
13,105.032c	ādityasya sumahāntaḥ suvṛttās; tatra tvāhaṃ hastinaṃ yātayiṣye<BR>
13,105.033	dhṛtarāṣṭra uvāca<BR>
13,105.033a	svādhyāyaśīlā guruśuśrūṣaṇe ratās; tapasvinaḥ suvratāḥ satyasaṃdhāḥ<BR>
13,105.033c	ācāryāṇām apratikūlabhāṣiṇo; nityotthitā gurukarmasv acodyāḥ<BR>
13,105.034a	tathāvidhānām eṣa loko maharṣe; viśuddhānāṃ bhāvitavāṅmatīnām<BR>
13,105.034c	satye sthitānāṃ vedavidāṃ mahātmanāṃ; paraṃ gantā dhṛtarāṣṭro na tatra<BR>
13,105.035	gautama uvāca<BR>
13,105.035a	tataḥ pare bhānti lokāḥ sanātanāḥ; supuṇyagandhā virajā viśokāḥ<BR>
13,105.035c	varuṇasya rājñaḥ sadane mahātmanas; tatra tvāhaṃ hastinaṃ yātayiṣye<BR>
13,105.036	dhṛtarāṣṭra uvāca<BR>
13,105.036a	cāturmāsyair ye yajante janāḥ sadā; tatheṣṭīnāṃ daśaśataṃ prāpnuvanti<BR>
13,105.036c	ye cāgnihotraṃ juhvati śraddadhānā; yathānyāyaṃ trīṇi varṣāṇi viprāḥ<BR>
13,105.037a	svadāriṇāṃ dharmadhure mahātmanāṃ; yathocite vartmani susthitānām<BR>
13,105.037c	dharmātmanām udvahatāṃ gatiṃ tāṃ; paraṃ gantā dhṛtarāṣṭro na tatra<BR>
13,105.038	gautama uvāca<BR>
13,105.038a	indrasya lokā virajā viśokā; duranvayāḥ kāṅkṣitā mānavānām<BR>
13,105.038c	tasyāhaṃ te bhavane bhūritejaso; rājann imaṃ hastinaṃ yātayiṣye<BR>
13,105.039	dhṛtarāṣṭra uvāca<BR>
13,105.039a	śatavarṣajīvī yaś ca śūro manuṣyo; vedādhyāyī yaś ca yajvāpramattaḥ<BR>
13,105.039c	ete sarve śakralokaṃ vrajanti; paraṃ gantā dhṛtarāṣṭro na tatra<BR>
13,105.040	gautama uvāca<BR>
13,105.040a	prājāpatyāḥ santi lokā mahānto; nākasya pṛṣṭhe puṣkalā vītaśokāḥ<BR>
13,105.040c	manīṣitāḥ sarvalokodbhavānāṃ; tatra tvāhaṃ hastinaṃ yātayiṣye<BR>
13,105.041	dhṛtarāṣṭra uvāca<BR>
13,105.041a	ye rājāno rājasūyābhiṣiktā; dharmātmāno rakṣitāraḥ prajānām<BR>
13,105.041c	ye cāśvamedhāvabhṛthāplutāṅgās; teṣāṃ lokā dhṛtarāṣṭro na tatra<BR>
13,105.042	gautama uvāca<BR>
13,105.042a	tataḥ paraṃ bhānti lokāḥ sanātanāḥ; supuṇyagandhā virajā vītaśokāḥ<BR>
13,105.042c	tasminn ahaṃ durlabhe tvāpradhṛṣye; gavāṃ loke hastinaṃ yātayiṣye<BR>
13,105.043	dhṛtarāṣṭra uvāca<BR>
13,105.043a	yo gosahasrī śatadaḥ samāṃ samāṃ; yo gośatī daśa dadyāc ca śaktyā<BR>
13,105.043c	tathā daśabhyo yaś ca dadyād ihaikāṃ; pañcabhyo vā dānaśīlas tathaikām<BR>
13,105.044a	ye jīryante brahmacaryeṇa viprā; brāhmīṃ vācaṃ parirakṣanti caiva<BR>
13,105.044c	manasvinas tīrthayātrāparāyaṇās; te tatra modanti gavāṃ vimāne<BR>
13,105.045a	prabhāsaṃ mānasaṃ puṇyaṃ puṣkarāṇi mahat saraḥ<BR>
13,105.045c	puṇyaṃ ca naimiṣaṃ tīrthaṃ bāhudāṃ karatoyinīm<BR>
13,105.046a	gayāṃ gayaśiraś caiva vipāśāṃ sthūlavālukām<BR>
13,105.046c	tūṣṇīṃgaṅgāṃ daśagaṅgāṃ mahāhradam athāpi ca<BR>
13,105.047a	gautamīṃ kauśikīṃ pākāṃ mahātmāno dhṛtavratāḥ<BR>
13,105.047c	sarasvatīdṛṣadvatyau yamunāṃ ye prayānti ca<BR>
13,105.048a	tatra te divyasaṃsthānā divyamālyadharāḥ śivāḥ<BR>
13,105.048c	prayānti puṇyagandhāḍhyā dhṛtarāṣṭro na tatra vai<BR>
13,105.049	gautama uvāca<BR>
13,105.049a	yatra śītabhayaṃ nāsti na coṣṇabhayam aṇv api<BR>
13,105.049c	na kṣutpipāse na glānir na duḥkhaṃ na sukhaṃ tathā<BR>
13,105.050a	na dveṣyo na priyaḥ kaś cin na bandhur na ripus tathā<BR>
13,105.050c	na jarāmaraṇe vāpi na puṇyaṃ na ca pātakam<BR>
13,105.051a	tasmin virajasi sphīte prajñāsattvavyavasthite<BR>
13,105.051c	svayaṃbhubhavane puṇye hastinaṃ me yatiṣyati<BR>
13,105.052	dhṛtarāṣṭra uvāca<BR>
13,105.052a	nirmuktāḥ sarvasaṅgebhyo kṛtātmāno yatavratāḥ<BR>
13,105.052c	adhyātmayogasaṃsthāne yuktāḥ svargagatiṃ gatāḥ<BR>
13,105.053a	te brahmabhavanaṃ puṇyaṃ prāpnuvantīha sāttvikāḥ<BR>
13,105.053c	na tatra dhṛtarāṣṭras te śakyo draṣṭuṃ mahāmune<BR>
13,105.054	gautama uvāca<BR>
13,105.054a	rathantaraṃ yatra bṛhac ca gīyate; yatra vedī puṇḍarīkaiḥ stṛṇoti<BR>
13,105.054c	yatropayāti haribhiḥ somapīthī; tatra tvāhaṃ hastinaṃ yātayiṣye<BR>
13,105.055a	budhyāmi tvāṃ vṛtrahaṇaṃ śatakratuṃ; vyatikramantaṃ bhuvanāni viśvā<BR>
13,105.055c	kaccin na vācā vṛjinaṃ kadā cid; akārṣaṃ te manaso 'bhiṣaṅgāt<BR>
13,105.056	śakra uvāca<BR>
13,105.056a	yasmād imaṃ lokapathaṃ prajānām; anvāgamaṃ padavāde gajasya<BR>
13,105.056c	tasmād bhavān praṇataṃ mānuśāstu; bravīṣi yat tat karavāṇi sarvam<BR>
13,105.057	gautama uvāca<BR>
13,105.057a	śvetaṃ kareṇuṃ mama putranāgaṃ; yaṃ me 'hārṣīr daśavarṣāṇi bālam<BR>
13,105.057c	yo me vane vasato 'bhūd dvitīyas; tam eva me dehi surendra nāgam<BR>
13,105.058	śakra uvāca<BR>
13,105.058a	ayaṃ sutas te dvijamukhya nāgaś; cāghrāyate tvām abhivīkṣamāṇaḥ<BR>
13,105.058c	pādau ca te nāsikayopajighrate; śreyo mama dhyāhi namaś ca te 'stu<BR>
13,105.059	gautama uvāca<BR>
13,105.059a	śivaṃ sadaiveha surendra tubhyaṃ; dhyāyāmi pūjāṃ ca sadā prayuñje<BR>
13,105.059c	mamāpi tvaṃ śakra śivaṃ dadasva; tvayā dattaṃ pratigṛhṇāmi nāgam<BR>
13,105.060	śakra uvāca<BR>
13,105.060a	yeṣāṃ vedā nihitā vai guhāyāṃ; manīṣiṇāṃ sattvavatāṃ mahātmanām<BR>
13,105.060c	teṣāṃ tvayaikena mahātmanāsmi; buddhas tasmāt prītimāṃs te 'ham adya<BR>
13,105.061a	hantaihi brāhmaṇa kṣipraṃ saha putreṇa hastinā<BR>
13,105.061c	prāpnuhi tvaṃ śubhāṃl lokān ahnāya ca cirāya ca<BR>
13,105.062	bhīṣma uvāca<BR>
13,105.062a	sa gautamaṃ puraskṛtya saha putreṇa hastinā<BR>
13,105.062c	divam ācakrame vajrī sadbhiḥ saha durāsadam<BR>
13,105.062d*0470_01	ya idaṃ śṛṇuyān nityaṃ yaḥ paṭhed vā jitendriyaḥ<BR>
13,105.062d*0470_02	sa yāti brahmaṇo lokaṃ brāhmaṇo gautamo yathā<BR>
13,106.001	yudhiṣṭhira uvāca<BR>
13,106.001a	dānaṃ bahuvidhākāraṃ śāntiḥ satyam ahiṃsatā<BR>
13,106.001c	svadāratuṣṭiś coktā te phalaṃ dānasya caiva yat<BR>
13,106.002a	pitāmahasya viditaṃ kim anyatra tapobalāt<BR>
13,106.002c	tapaso yat paraṃ te 'dya tan me vyākhyātum arhasi<BR>
13,106.003	bhīṣma uvāca<BR>
13,106.003a	tapaḥ pracakṣate yāvat tāval lokā yudhiṣṭhira<BR>
13,106.003c	mataṃ mama tu kaunteya tapo nānaśanāt param<BR>
13,106.004a	atrāpy udāharantīmam itihāsaṃ purātanam<BR>
13,106.004c	bhagīrathasya saṃvādaṃ brahmaṇaś ca mahātmanaḥ<BR>
13,106.005a	atītya suralokaṃ ca gavāṃ lokaṃ ca bhārata<BR>
13,106.005c	ṛṣilokaṃ ca so 'gacchad bhagīratha iti śrutiḥ<BR>
13,106.006a	taṃ dṛṣṭvā sa vacaḥ prāha brahmā rājan bhagīratham<BR>
13,106.006c	kathaṃ bhagīrathāgās tvam imaṃ deśaṃ durāsadam<BR>
13,106.007a	na hi devā na gandharvā na manuṣyā bhagīratha<BR>
13,106.007c	āyānty ataptatapasaḥ kathaṃ vai tvam ihāgataḥ<BR>
13,106.008	bhagīratha uvāca<BR>
13,106.008a	niḥśaṅkam annam adadaṃ brāhmaṇebhyaḥ; śataṃ sahasrāṇi sadaiva dānam<BR>
13,106.008c	brāhmaṃ vrataṃ nityam āsthāya viddhi; na tv evāhaṃ tasya phalād ihāgām<BR>
13,106.009a	daśaikarātrān daśa pañcarātrān; ekādaśaikādaśakān kratūṃś ca<BR>
13,106.009c	jyotiṣṭomānāṃ ca śataṃ yad iṣṭaṃ; phalena tenāpi ca nāgato 'ham<BR>
13,106.010a	yac cāvasaṃ jāhnavītīranityaḥ; śataṃ samās tapyamānas tapo 'ham<BR>
13,106.010c	adāṃ ca tatrāśvatarīsahasraṃ; nārīpuraṃ na ca tenāham āgām<BR>
13,106.011a	daśāyutāni cāśvānām ayutāni ca viṃśatim<BR>
13,106.011c	puṣkareṣu dvijātibhyaḥ prādāṃ gāś ca sahasraśaḥ<BR>
13,106.012a	suvarṇacandroḍupadhāriṇīnāṃ; kanyottamānām adadaṃ sragviṇīnām<BR>
13,106.012c	ṣaṣṭiṃ sahasrāṇi vibhūṣitānāṃ; jāmbūnadair ābharaṇair na tena<BR>
13,106.013a	daśārbudāny adadaṃ gosavejyāsv; ekaikaśo daśa gā lokanātha<BR>
13,106.013c	samānavatsāḥ payasā samanvitāḥ; suvarṇakāṃsyopaduhā na tena<BR>
13,106.014a	aptoryāmeṣu niyatam ekaikasmin daśādadam<BR>
13,106.014c	gṛṣṭīnāṃ kṣīradātrīṇāṃ rohiṇīnāṃ na tena ca<BR>
13,106.015a	dogdhrīṇāṃ vai gavāṃ caiva prayutāni daśaiva ha<BR>
13,106.015c	prādāṃ daśaguṇaṃ brahman na ca tenāham āgataḥ<BR>
13,106.016a	vājināṃ bāhlijātānām ayutāny adadaṃ daśa<BR>
13,106.016c	karkāṇāṃ hemamālānāṃ na ca tenāham āgataḥ<BR>
13,106.017a	koṭīś ca kāñcanasyāṣṭau prādāṃ brahman daśa tv aham<BR>
13,106.017c	ekaikasmin kratau tena phalenāhaṃ na cāgataḥ<BR>
13,106.018a	vājināṃ śyāmakarṇānāṃ haritānāṃ pitāmaha<BR>
13,106.018c	prādāṃ hemasrajāṃ brahman koṭīr daśa ca sapta ca<BR>
13,106.019a	īṣādantān mahākāyān kāñcanasragvibhūṣitān<BR>
13,106.019c	patnīmataḥ sahasrāṇi prāyacchaṃ daśa sapta ca<BR>
13,106.020a	alaṃkṛtānāṃ deveśa divyaiḥ kanakabhūṣaṇaiḥ<BR>
13,106.020c	rathānāṃ kāñcanāṅgānāṃ sahasrāṇy adadaṃ daśa<BR>
13,106.020e	sapta cānyāni yuktāni vājibhiḥ samalaṃkṛtaiḥ<BR>
13,106.021a	dakṣiṇāvayavāḥ ke cid vedair ye saṃprakīrtitāḥ<BR>
13,106.021c	vājapeyeṣu daśasu prādāṃ tenāpi nāpy aham<BR>
13,106.022a	śakratulyaprabhāvānām ijyayā vikrameṇa ca<BR>
13,106.022c	sahasraṃ niṣkakaṇṭhānām adadaṃ dakṣiṇām aham<BR>
13,106.023a	vijitya nṛpatīn sarvān makhair iṣṭvā pitāmaha<BR>
13,106.023c	aṣṭabhyo rājasūyebhyo na ca tenāham āgataḥ<BR>
13,106.024a	srotaś ca yāvad gaṅgāyāś channam āsīj jagatpate<BR>
13,106.024c	dakṣiṇābhiḥ pravṛttābhir mama nāgāṃ ca tatkṛte<BR>
13,106.025a	vājināṃ ca sahasre dve suvarṇaśatabhūṣite<BR>
13,106.025c	varaṃ grāmaśataṃ cāham ekaikasya tridhādadam<BR>
13,106.025e	tapasvī niyatāhāraḥ śamam āsthāya vāgyataḥ<BR>
13,106.026a	dīrghakālaṃ himavati gaṅgāyāś ca durutsahām<BR>
13,106.026c	mūrdhnā dhārāṃ mahādevaḥ śirasā yām adhārayat<BR>
13,106.026e	na tenāpy aham āgacchaṃ phaleneha pitāmaha<BR>
13,106.027a	śamyākṣepair ayajaṃ yac ca devān; sadyaskānām ayutaiś cāpi yat tat<BR>
13,106.027c	trayodaśadvādaśāhāṃś ca deva; sapauṇḍarīkān na ca teṣāṃ phalena<BR>
13,106.028a	aṣṭau sahasrāṇi kakudminām ahaṃ; śuklarṣabhāṇām adadaṃ brāhmaṇebhyaḥ<BR>
13,106.028c	ekaikaṃ vai kāñcanaṃ śṛṅgam ebhyaḥ; patnīś caiṣām adadaṃ niṣkakaṇṭhīḥ<BR>
13,106.029a	hiraṇyaratnanicitān adadaṃ ratnaparvatān<BR>
13,106.029c	dhanadhānyasamṛddhāṃś ca grāmāñ śatasahasraśaḥ<BR>
13,106.030a	śataṃ śatānāṃ gṛṣṭīnām adadaṃ cāpy atandritaḥ<BR>
13,106.030c	iṣṭvānekair mahāyajñair brāhmaṇebhyo na tena ca<BR>
13,106.031a	ekādaśāhair ayajaṃ sadakṣiṇair; dvirdvādaśāhair aśvamedhaiś ca deva<BR>
13,106.031c	ārkāyaṇaiḥ ṣoḍaśabhiś ca brahmaṃs; teṣāṃ phaleneha na cāgato 'smi<BR>
13,106.032a	niṣkaikakaṇṭham adadaṃ yojanāyataṃ; tad vistīrṇaṃ kāñcanapādapānām<BR>
13,106.032c	vanaṃ cūtānāṃ ratnavibhūṣitānāṃ; na caiva teṣām āgato 'haṃ phalena<BR>
13,106.033a	turāyaṇaṃ hi vratam apradhṛṣyam; akrodhano 'karavaṃ triṃśato 'bdān<BR>
13,106.033c	śataṃ gavām aṣṭa śatāni caiva; dine dine hy adadaṃ brāhmaṇebhyaḥ<BR>
13,106.034a	payasvinīnām atha rohiṇīnāṃ; tathaiva cāpy anaḍuhāṃ lokanātha<BR>
13,106.034c	prādāṃ nityaṃ brāhmaṇebhyaḥ sureśa; nehāgatas tena phalena cāham<BR>
13,106.034d*0471_01	śamyākṣepeṇa pṛthivīṃ tridhā paryacaraṃ yajan<BR>
13,106.035a	triṃśad agnim ahaṃ brahmann ayajaṃ yac ca nityadā<BR>
13,106.035c	aṣṭābhiḥ sarvamedhaiś ca naramedhaiś ca saptabhiḥ<BR>
13,106.036a	daśabhir viśvajidbhiś ca śatair aṣṭādaśottaraiḥ<BR>
13,106.036c	na caiva teṣāṃ deveśa phalenāham ihāgataḥ<BR>
13,106.037a	sarayvāṃ bāhudāyāṃ ca gaṅgāyām atha naimiṣe<BR>
13,106.037c	gavāṃ śatānām ayutam adadaṃ na ca tena vai<BR>
13,106.038a	indreṇa guhyaṃ nihitaṃ vai guhāyāṃ; yad bhārgavas tapasehābhyavindat<BR>
13,106.038c	jājvalyamānam uśanastejaseha; tat sādhayām āsa mahaṃ vareṇyam<BR>
13,106.038d*0472_01	brāhmaṇārthāya karmāṇi raṇaṃ caiva karomi yat<BR>
13,106.039a	tato me brāhmaṇās tuṣṭās tasmin karmaṇi sādhite<BR>
13,106.039b*0473_01	pūjitair brāhmaṇair nityaṃ vacanenāham āgataḥ<BR>
13,106.039c	sahasram ṛṣayaś cāsan ye vai tatra samāgatāḥ<BR>
13,106.039e	uktas tair asmi gaccha tvaṃ brahmalokam iti prabho<BR>
13,106.040a	prītenoktaḥ sahasreṇa brāhmaṇānām ahaṃ prabho<BR>
13,106.040c	imaṃ lokam anuprāpto mā bhūt te 'tra vicāraṇā<BR>
13,106.041a	kāmaṃ yathāvad vihitaṃ vidhātrā; pṛṣṭena vācyaṃ tu mayā yathāvat<BR>
13,106.041c	tapo hi nānyac cānaśanān mataṃ me; namo 'stu te devavara prasīda<BR>
13,106.042	bhīṣma uvāca<BR>
13,106.042a	ity uktavantaṃ taṃ brahmā rājānaṃ sma bhagīratham<BR>
13,106.042c	pūjayām āsa pūjārhaṃ vidhidṛṣṭena karmaṇā<BR>
13,106.042d*0474_01	tasmād anaśanair yukto viprān pūjaya nityadā<BR>
13,106.042d*0474_02	viprāṇāṃ vacanāt sarvaṃ paratreha ca sidhyati<BR>
13,106.042d*0474_03	vāsobhir annair gobhiś ca śubhair naiveśikair api<BR>
13,106.042d*0474_04	śubhaiḥ surakṣaṇaiś cāpi toṣyā eva dvijās tvayā<BR>
13,106.042d*0474_05	etad eva paraṃ guhyam alobhena samācara<BR>
13,107.001	yudhiṣṭhira uvāca<BR>
13,107.001a	śatāyur uktaḥ puruṣaḥ śatavīryaś ca vaidike<BR>
13,107.001c	kasmān mriyante puruṣā bālā api pitāmaha<BR>
13,107.002a	āyuṣmān kena bhavati svalpāyur vāpi mānavaḥ<BR>
13,107.002c	kena vā labhate kīrtiṃ kena vā labhate śriyam<BR>
13,107.003a	tapasā brahmacaryeṇa japair homais tathauṣadhaiḥ<BR>
13,107.003c	janmanā yadi vācārāt tan me brūhi pitāmaha<BR>
13,107.004	bhīṣma uvāca<BR>
13,107.004a	atra te vartayiṣyāmi yan māṃ tvam anupṛcchasi<BR>
13,107.004c	alpāyur yena bhavati dīrghāyur vāpi mānavaḥ<BR>
13,107.005a	yena vā labhate kīrtiṃ yena vā labhate śriyam<BR>
13,107.005c	yathā ca vartan puruṣaḥ śreyasā saṃprayujyate<BR>
13,107.006a	ācārāl labhate hy āyur ācārāl labhate śriyam<BR>
13,107.006b*0475_01	ācārād dhanam akṣayyam ācāro hanti kilbiṣam<BR>
13,107.006c	ācārāt kīrtim āpnoti puruṣaḥ pretya ceha ca<BR>
13,107.007a	durācāro hi puruṣo nehāyur vindate mahat<BR>
13,107.007c	trasanti yasmād bhūtāni tathā paribhavanti ca<BR>
13,107.008a	tasmāt kuryād ihācāraṃ ya icched bhūtim ātmanaḥ<BR>
13,107.008c	api pāpaśarīrasya ācāro hanty alakṣaṇam<BR>
13,107.009a	ācāralakṣaṇo dharmaḥ santaś cācāralakṣaṇāḥ<BR>
13,107.009c	sādhūnāṃ ca yathā vṛttam etad ācāralakṣaṇam<BR>
13,107.010a	apy adṛṣṭaṃ śrutaṃ vāpi puruṣaṃ dharmacāriṇam<BR>
13,107.010c	bhūtikarmāṇi kurvāṇaṃ taṃ janāḥ kurvate priyam<BR>
13,107.011a	ye nāstikā niṣkriyāś ca guruśāstrātilaṅghinaḥ<BR>
13,107.011c	adharmajñā durācārās te bhavanti gatāyuṣaḥ<BR>
13,107.012a	viśīlā bhinnamaryādā nityaṃ saṃkīrṇamaithunāḥ<BR>
13,107.012c	alpāyuṣo bhavantīha narā nirayagāminaḥ<BR>
13,107.013a	sarvalakṣaṇahīno 'pi samudācāravān naraḥ<BR>
13,107.013c	śraddadhāno 'nasūyaś ca śataṃ varṣāṇi jīvati<BR>
13,107.014a	akrodhanaḥ satyavādī bhūtānām avihiṃsakaḥ<BR>
13,107.014c	anasūyur ajihmaś ca śataṃ varṣāṇi jīvati<BR>
13,107.015a	loṣṭamardī tṛṇacchedī nakhakhādī ca yo naraḥ<BR>
13,107.015b*0476_01	sa vināśaṃ vrajaty āśu sūdako 'śucir eva ca<BR>
13,107.015c	nityocchiṣṭaḥ saṃkusuko nehāyur vindate mahat<BR>
13,107.016a	brāhme muhūrte budhyeta dharmārthau cānucintayet<BR>
13,107.016c	utthāyācamya tiṣṭheta pūrvāṃ saṃdhyāṃ kṛtāñjaliḥ<BR>
13,107.017a	evam evāparāṃ saṃdhyāṃ samupāsīta vāgyataḥ<BR>
13,107.017b*0477_01	utthāyāvaśyakaṃ kṛtvā kṛtaśaucaḥ samāhitaḥ<BR>
13,107.017c	nekṣetādityam udyantaṃ nāstaṃ yāntaṃ kadā cana<BR>
13,107.017d*0478_01	nopasṛṣṭaṃ na vāristhaṃ na madhyaṃ nabhaso gatam<BR>
13,107.018a	ṛṣayo dīrghasaṃdhyatvād dīrgham āyur avāpnuvan<BR>
13,107.018b*0479_01	sa darbhapāṇis tat kurvan vāgyatas tanmanāḥ śuciḥ<BR>
13,107.018c	tasmāt tiṣṭhet sadā pūrvāṃ paścimāṃ caiva vāgyataḥ<BR>
13,107.019a	ye ca pūrvām upāsante dvijāḥ saṃdhyāṃ na paścimām<BR>
13,107.019c	sarvāṃs tān dhārmiko rājā śūdrakarmāṇi kārayet<BR>
13,107.020a	paradārā na gantavyāḥ sarvavarṇeṣu karhi cit<BR>
13,107.020c	na hīdṛśam anāyuṣyaṃ loke kiṃ cana vidyate<BR>
13,107.020e	yādṛśaṃ puruṣasyeha paradāropasevanam<BR>
13,107.020f*0480_01	yāvaṃto romakūpāḥ syuḥ strīṇāṃ gātreṣu nirmitāḥ<BR>
13,107.020f*0480_02	tāvad varṣasahasrāṇi narakaṃ paryupāsate<BR>
13,107.020f*0481_01	tādṛśaṃ vidyate kiṃ cid anāyuṣyaṃ nṛṇām iha<BR>
13,107.020f*0482_01	tādṛśaṃ puruṣasyeha dhanāyuṣyaharaṃ nṛṇām<BR>
13,107.021a	prasādhanaṃ ca keśānām añjanaṃ dantadhāvanam<BR>
13,107.021c	pūrvāhṇa eva kurvīta devatānāṃ ca pūjanam<BR>
13,107.022a	purīṣamūtre nodīkṣen nādhitiṣṭhet kadā cana<BR>
13,107.022c	udakyayā ca saṃbhāṣāṃ na kurvīta kadā cana<BR>
13,107.023a	notsṛjeta purīṣaṃ ca kṣetre grāmasya cāntike<BR>
13,107.023c	ubhe mūtrapurīṣe tu nāpsu kuryāt kadā cana<BR>
13,107.023d*0483_01	annaṃ bubhukṣamāṇas tu trir mukhena spṛśed apaḥ<BR>
13,107.023d*0483_02	bhuktvā cānnaṃ tathaiva trir dviḥ punaḥ parimārjayet<BR>
13,107.023d*0484_01	devālaye 'tha govṛnde caitye sasyeṣu viśrame<BR>
13,107.023d*0484_02	bhokṣyan bhuktvā kṣute 'dhvānaṃ gatvā mūtrapurīṣayoḥ<BR>
13,107.023d*0484_03	dvir ācāmed yathānyāyaṃ hṛdgataṃ tu pibann apaḥ<BR>
13,107.024a	prāṅmukho nityam aśnīyād vāgyato 'nnam akutsayan<BR>
13,107.024c	praskandayec ca manasā bhuktvā cāgnim upaspṛśet<BR>
13,107.024d*0485_01	tatrācāntaḥ spṛśed agniṃ tathā mṛdugatir vrajet<BR>
13,107.025a	āyuṣyaṃ prāṅmukho bhuṅkte yaśasyaṃ dakṣiṇāmukhaḥ<BR>
13,107.025c	dhanyaṃ paścānmukho bhuṅkte ṛtaṃ bhuṅkte udaṅmukhaḥ<BR>
13,107.025d*0486_01	agnim ālabhya toyena sarvān prāṇān upaspṛśet<BR>
13,107.025d*0486_02	gātrāṇi caiva sarvāṇi nābhiṃ pāṇitalena tu<BR>
13,107.025d*0487_01	agrāsano jitakrodhī bālapūrvas tv alaṃkṛtaḥ<BR>
13,107.025d*0487_02	ghṛtāhutiviśuddhānnaṃ hutāgniś cākṣipan graset<BR>
13,107.026a	nādhitiṣṭhet tuṣāñ jātu keśabhasmakapālikāḥ<BR>
13,107.026c	anyasya cāpy upasthānaṃ dūrataḥ parivarjayet<BR>
13,107.027a	śāntihomāṃś ca kurvīta sāvitrāṇi ca kārayet<BR>
13,107.027c	niṣaṇṇaś cāpi khādeta na tu gacchan kathaṃ cana<BR>
13,107.028a	mūtraṃ na tiṣṭhatā kāryaṃ na bhasmani na govraje<BR>
13,107.029a	ārdrapādas tu bhuñjīta nārdrapādas tu saṃviśet<BR>
13,107.029c	ārdrapādas tu bhuñjāno varṣāṇāṃ jīvate śatam<BR>
13,107.030a	trīṇi tejāṃsi nocchiṣṭa ālabheta kadā cana<BR>
13,107.030c	agniṃ gāṃ brāhmaṇaṃ caiva tathāsyāyur na riṣyate<BR>
13,107.031a	trīṇi tejāṃsi nocchiṣṭa udīkṣeta kadā cana<BR>
13,107.031c	sūryācandramasau caiva nakṣatrāṇi ca sarvaśaḥ<BR>
13,107.032a	ūrdhvaṃ prāṇā hy utkrāmanti yūnaḥ sthavira āyati<BR>
13,107.032c	pratyutthānābhivādābhyāṃ punas tān pratipadyate<BR>
13,107.033a	abhivādayeta vṛddhāṃś ca āsanaṃ caiva dāpayet<BR>
13,107.033c	kṛtāñjalir upāsīta gacchantaṃ pṛṣṭhato 'nviyāt<BR>
13,107.034a	na cāsītāsane bhinne bhinnaṃ kāṃsyaṃ ca varjayet<BR>
13,107.034c	naikavastreṇa bhoktavyaṃ na nagnaḥ snātum arhati<BR>
13,107.034e	svaptavyaṃ naiva nagnena na cocchiṣṭo 'pi saṃviśet<BR>
13,107.035a	ucchiṣṭo na spṛśec chīrṣaṃ sarve prāṇās tadāśrayāḥ<BR>
13,107.035c	keśagrahān prahārāṃś ca śirasy etān vivarjayet<BR>
13,107.036a	na pāṇibhyām ubhābhyāṃ ca kaṇḍūyej jātu vai śiraḥ<BR>
13,107.036c	na cābhīkṣṇaṃ śiraḥ snāyāt tathāsyāyur na riṣyate<BR>
13,107.037a	śiraḥsnātaś ca tailena nāṅgaṃ kiṃ cid upaspṛśet<BR>
13,107.037c	tilapiṣṭaṃ na cāśnīyāt tathāyur vindate mahat<BR>
13,107.038a	nādhyāpayet tathocchiṣṭo nādhīyīta kadā cana<BR>
13,107.038c	vāte ca pūtigandhe ca manasāpi na cintayet<BR>
13,107.039a	atra gāthā yamodgītāḥ kīrtayanti purāvidaḥ<BR>
13,107.039c	āyur asya nikṛntāmi prajām asyādade tathā<BR>
13,107.040a	ya ucchiṣṭaḥ pravadati svādhyāyaṃ cādhigacchati<BR>
13,107.040c	yaś cānadhyāyakāle 'pi mohād abhyasyati dvijaḥ<BR>
13,107.040d*0488_01	tasya vedaḥ praṇaśyeta āyuś ca parihīyate<BR>
13,107.040d*0489_01	na śūdrapatitābhyāśe caṇḍālaśravaṇena ca<BR>
13,107.040e	tasmād yukto 'py anadhyāye nādhīyīta kadā cana<BR>
13,107.041a	praty ādityaṃ praty anilaṃ prati gāṃ ca prati dvijān<BR>
13,107.041c	ye mehanti ca panthānaṃ te bhavanti gatāyuṣaḥ<BR>
13,107.042a	ubhe mūtrapurīṣe tu divā kuryād udaṅmukhaḥ<BR>
13,107.042c	dakṣiṇābhimukho rātrau tathāsyāyur na riṣyate<BR>
13,107.043a	trīn kṛśān nāvajānīyād dīrgham āyur jijīviṣuḥ<BR>
13,107.043c	brāhmaṇaṃ kṣatriyaṃ sarpaṃ sarve hy āśīviṣās trayaḥ<BR>
13,107.044a	dahaty āśīviṣaḥ kruddho yāvat paśyati cakṣuṣā<BR>
13,107.044c	kṣatriyo 'pi dahet kruddho yāvat spṛśati tejasā<BR>
13,107.045a	brāhmaṇas tu kulaṃ hanyād dhyānenāvekṣitena ca<BR>
13,107.045c	tasmād etat trayaṃ yatnād upaseveta paṇḍitaḥ<BR>
13,107.046a	guruṇā vairanirbandho na kartavyaḥ kadā cana<BR>
13,107.046c	anumānyaḥ prasādyaś ca guruḥ kruddho yudhiṣṭhira<BR>
13,107.047a	samyaṅ mithyāpravṛtte 'pi vartitavyaṃ gurāv iha<BR>
13,107.047c	gurunindā dahaty āyur manuṣyāṇāṃ na saṃśayaḥ<BR>
13,107.048a	dūrād āvasathān mūtraṃ dūrāt pādāvasecanam<BR>
13,107.048c	ucchiṣṭotsarjanaṃ caiva dūre kāryaṃ hitaiṣiṇā<BR>
13,107.049a	nātikalpaṃ nātisāyaṃ na ca madhyaṃdine sthite<BR>
13,107.049c	nājñātaiḥ saha gaccheta naiko na vṛṣalaiḥ saha<BR>
13,107.050a	panthā deyo brāhmaṇāya gobhyo rājabhya eva ca<BR>
13,107.050c	vṛddhāya bhārataptāya garbhiṇyai durbalāya ca<BR>
13,107.051a	pradakṣiṇaṃ ca kurvīta parijñātān vanaspatīn<BR>
13,107.051c	catuṣpathān prakurvīta sarvān eva pradakṣiṇān<BR>
13,107.052a	madhyaṃdine niśākāle madhyarātre ca sarvadā<BR>
13,107.052c	catuṣpathān na seveta ubhe saṃdhye tathaiva ca<BR>
13,107.053a	upānahau ca vastraṃ ca dhṛtam anyair na dhārayet<BR>
13,107.053c	brahmacārī ca nityaṃ syāt pādaṃ pādena nākramet<BR>
13,107.054a	amāvāsyāṃ paurṇamāsyāṃ caturdaśyāṃ ca sarvaśaḥ<BR>
13,107.054c	aṣṭamyāṃ sarvapakṣāṇāṃ brahmacārī sadā bhavet<BR>
13,107.055a	vṛthā māṃsaṃ na khādeta pṛṣṭhamāṃsaṃ tathaiva ca<BR>
13,107.055c	ākrośaṃ parivādaṃ ca paiśunyaṃ ca vivarjayet<BR>
13,107.056a	nāruṃtudaḥ syān na nṛśaṃsavādī; na hīnataḥ param abhyādadīta<BR>
13,107.056c	yayāsya vācā para udvijeta; na tāṃ vaded ruśatīṃ pāpalokyām<BR>
13,107.057a	vāksāyakā vadanān niṣpatanti; yair āhataḥ śocati rātryahāni<BR>
13,107.057c	parasya nāmarmasu te patanti; tān paṇḍito nāvasṛjet pareṣu<BR>
13,107.058a	rohate sāyakair viddhaṃ vanaṃ paraśunā hatam<BR>
13,107.058c	vācā duruktaṃ bībhatsaṃ na saṃrohati vākkṣatam<BR>
13,107.058d*0490_01	karṇinālīkanārācān nirharanti śarīrataḥ<BR>
13,107.058d*0490_02	vākśalyas tu na nirhartuṃ śakyo hṛdiśayo hi saḥ<BR>
13,107.059a	hīnāṅgān atiriktāṅgān vidyāhīnān vayodhikān<BR>
13,107.059c	rūpadraviṇahīnāṃś ca sattvahīnāṃś ca nākṣipet<BR>
13,107.060a	nāstikyaṃ vedanindāṃ ca devatānāṃ ca kutsanam<BR>
13,107.060c	dveṣastambhābhimānāṃś ca taikṣṇyaṃ ca parivarjayet<BR>
13,107.061a	parasya daṇḍaṃ nodyacchet kroddho nainaṃ nipātayet<BR>
13,107.061c	anyatra putrāc chiṣyād vā śikṣārthaṃ tāḍanaṃ smṛtam<BR>
13,107.062a	na brāhmaṇān parivaden nakṣatrāṇi na nirdiśet<BR>
13,107.062c	tithiṃ pakṣasya na brūyāt tathāsyāyur na riṣyate<BR>
13,107.062d*0491_01	amāvāsyām ṛte nityaṃ dantadhāvanam ācaret<BR>
13,107.062d*0491_02	itihāsapurāṇāni dānaṃ vedaṃ ca nityaśaḥ<BR>
13,107.062d*0491_03	gāyatrīmananaṃ nityaṃ kuryāt saṃdhyāṃ samāhitaḥ<BR>
13,107.063a	kṛtvā mūtrapurīṣe tu rathyām ākramya vā punaḥ<BR>
13,107.063c	pādaprakṣālanaṃ kuryāt svādhyāye bhojane tathā<BR>
13,107.064a	trīṇi devāḥ pavitrāṇi brāhmaṇānām akalpayan<BR>
13,107.064c	adṛṣṭam adbhir nirṇiktaṃ yac ca vācā praśasyate<BR>
13,107.065a	saṃyāvaṃ kṛsaraṃ māṃsaṃ śaṣkulī pāyasaṃ tathā<BR>
13,107.065c	ātmārthaṃ na prakartavyaṃ devārthaṃ tu prakalpayet<BR>
13,107.066a	nityam agniṃ paricared bhikṣāṃ dadyāc ca nityadā<BR>
13,107.066c	vāgyato dantakāṣṭhaṃ ca nityam eva samācaret<BR>
13,107.066d*0492_01	dantakāṣṭhe ca saṃdhyāyāṃ malotsarge ca maunagaḥ<BR>
13,107.066d*0493_01	japtavyasyānusaṃdhāne snāne maunaṃ praśasyate<BR>
13,107.066e	na cābhyuditaśāyī syāt prāyaścittī tathā bhavet<BR>
13,107.066f*0494_01	na saṃdhyāyāṃ svapen nityaṃ snāyāc chuddhaḥ sadā bhavet<BR>
13,107.067a	mātāpitaram utthāya pūrvam evābhivādayet<BR>
13,107.067c	ācāryam atha vāpy enaṃ tathāyur vindate mahat<BR>
13,107.067c*0495_01	bhūmāv ekena pāṇinā<BR>
13,107.067c*0495_02	gurūn dṛṣṭvā samuttiṣṭhet<BR>
13,107.068a	varjayed dantakāṣṭhāni varjanīyāni nityaśaḥ<BR>
13,107.068c	bhakṣayec chāstradṛṣṭāni parvasv api ca varjayet<BR>
13,107.069a	udaṅmukhaś ca satataṃ śaucaṃ kuryāt samāhitaḥ<BR>
13,107.069b*0496_01	akṛtvā devapūjāṃ ca nācared dantadhāvanam<BR>
13,107.070a	akṛtvā devatāpūjāṃ nānyaṃ gacchet kadā cana<BR>
13,107.070c	anyatra tu guruṃ vṛddhaṃ dhārmikaṃ vā vicakṣaṇam<BR>
13,107.071a	avalokyo na cādarśo malino buddhimattaraiḥ<BR>
13,107.071c	na cājñātāṃ striyaṃ gacched garbhiṇīṃ vā kadā cana<BR>
13,107.071d*0497_01	dārasaṃgrahaṇāt pūrvaṃ nācaren maithunaṃ budhaḥ<BR>
13,107.071d*0497_02	anyathā tv avakīrṇaḥ syāt prāyaścittaṃ samācaret<BR>
13,107.071d*0497_03	nodīkṣet paradārāṃś ca rahasy ekāsano bhavet<BR>
13,107.071d*0497_04	indriyāṇi sadā yacchet svapne śuddhamanā bhavet<BR>
13,107.072a	udakśirā na svapeta tathā pratyakśirā na ca<BR>
13,107.072c	prākśirās tu svaped vidvān atha vā dakṣiṇāśirāḥ<BR>
13,107.073a	na bhagne nāvadīrṇe vā śayane prasvapeta ca<BR>
13,107.073c	nāntardhāne na saṃyukte na ca tiryak kadā cana<BR>
13,107.073d*0498_01	na cāpi gacchet kāryeṇa samayād vāpi nāstike<BR>
13,107.073d*0499_01	āsanaṃ tu padākṛṣya na prasajjet tathā naraḥ<BR>
13,107.074a	na nagnaḥ karhi cit snāyān na niśāyāṃ kadā cana<BR>
13,107.074c	snātvā ca nāvamṛjyeta gātrāṇi suvicakṣaṇaḥ<BR>
13,107.074d*0500_01	tiryaṅ na ca śayen nityaṃ nāntardhānena saṃyutaḥ<BR>
13,107.074d*0500_02	na niśāyāṃ punaḥ snāyād āpady agnidvijāntike<BR>
13,107.074d*0500_03	snāne nirmālyakaṃ varjet snātvā nāṅgāni mārjayet<BR>
13,107.075a	na cānulimped asnātvā snātvā vāso na nirdhunet<BR>
13,107.075c	ārdra eva tu vāsāṃsi nityaṃ seveta mānavaḥ<BR>
13,107.075e	srajaś ca nāvakarṣeta na bahir dhārayeta ca<BR>
13,107.076a	raktamālyaṃ na dhāryaṃ syāc chuklaṃ dhāryaṃ tu paṇḍitaiḥ<BR>
13,107.076c	varjayitvā tu kamalaṃ tathā kuvalayaṃ vibho<BR>
13,107.077a	raktaṃ śirasi dhāryaṃ tu tathā vāneyam ity api<BR>
13,107.077c	kāñcanī caiva yā mālā na sā duṣyati karhi cit<BR>
13,107.077e	snātasya varṇakaṃ nityam ārdraṃ dadyād viśāṃ pate<BR>
13,107.078a	viparyayaṃ na kurvīta vāsaso buddhimān naraḥ<BR>
13,107.078c	tathā nānyadhṛtaṃ dhāryaṃ na cāpadaśam eva ca<BR>
13,107.079a	anyad eva bhaved vāsaḥ śayanīye narottama<BR>
13,107.079c	anyad rathyāsu devānām arcāyām anyad eva hi<BR>
13,107.080a	priyaṅgucandanābhyāṃ ca bilvena tagareṇa ca<BR>
13,107.080c	pṛthag evānulimpeta kesareṇa ca buddhimān<BR>
13,107.081a	upavāsaṃ ca kurvīta snātaḥ śucir alaṃkṛtaḥ<BR>
13,107.081b*0501_01	nopavāsaṃ vṛthā kuryād dhanaṃ nāpahared iha<BR>
13,107.081c	parvakāleṣu sarveṣu brahmacārī sadā bhavet<BR>
13,107.082a	nālīḍhayā parihataṃ bhakṣayīta kadā cana<BR>
13,107.082b*0502_01	nāvalīḍham avajñātam āghrātaṃ bhakṣayed api<BR>
13,107.082c	tathā noddhṛtasārāṇi prekṣatāṃ nāpradāya ca<BR>
13,107.083a	na saṃnikṛṣṭo medhāvī nāśucir na ca satsu ca<BR>
13,107.083c	pratiṣiddhān na dharmeṣu bhakṣān bhuñjīta pṛṣṭhataḥ<BR>
13,107.084a	pippalaṃ ca vaṭaṃ caiva śaṇaśākaṃ tathaiva ca<BR>
13,107.084c	udumbaraṃ na khādec ca bhavārthī puruṣottamaḥ<BR>
13,107.085a	ājaṃ gavyaṃ ca yan māṃsaṃ māyūraṃ caiva varjayet<BR>
13,107.085c	varjayec chuṣkamāṃsaṃ ca tathā paryuṣitaṃ ca yat<BR>
13,107.085d*0503_01	śuṣkam annaṃ na bhuñjīta śūdrānnaṃ ca vivarjayet<BR>
13,107.086a	na pāṇau lavaṇaṃ vidvān prāśnīyān na ca rātriṣu<BR>
13,107.086c	dadhisaktūn na bhuñjīta vṛthāmāṃsaṃ ca varjayet<BR>
13,107.086d*0504_01	dadhisaktu na doṣāyāṃ piben madhu ca nityaśaḥ<BR>
13,107.087a	vālena tu na bhuñjīta paraśrāddhaṃ tathaiva ca<BR>
13,107.087c	sāyaṃ prātaś ca bhuñjīta nāntarāle samāhitaḥ<BR>
13,107.088a	vāgyato naikavastraś ca nāsaṃviṣṭaḥ kadā cana<BR>
13,107.088c	bhūmau sadaiva nāśnīyān nānāsīno na śabdavat<BR>
13,107.089a	toyapūrvaṃ pradāyānnam atithibhyo viśāṃ pate<BR>
13,107.089c	paścād bhuñjīta medhāvī na cāpy anyamanā naraḥ<BR>
13,107.090a	samānam ekapaṅktyāṃ tu bhojyam annaṃ nareśvara<BR>
13,107.090b*0505_01	niḥśabdena tu bhuñjīta mitraṃ bhuñjīta nāhitam<BR>
13,107.090b*0506_01	yo 'tithīnām adattvā ca bālānāṃ jaraṭhaiḥ saha<BR>
13,107.090c	viṣaṃ hālāhalaṃ bhuṅkte yo 'pradāya suhṛjjane<BR>
13,107.091a	pānīyaṃ pāyasaṃ sarpir dadhisaktumadhūny api<BR>
13,107.091c	nirasya śeṣam eteṣāṃ na pradeyaṃ tu kasya cit<BR>
13,107.092a	bhuñjāno manujavyāghra naiva śaṅkāṃ samācaret<BR>
13,107.092c	dadhi cāpy anupānaṃ vai na kartavyaṃ bhavārthinā<BR>
13,107.093a	ācamya caiva hastena parisrāvya tathodakam<BR>
13,107.093c	aṅguṣṭhaṃ caraṇasyātha dakṣiṇasyāvasecayet<BR>
13,107.094a	pāṇiṃ mūrdhni samādhāya spṛṣṭvā cāgniṃ samāhitaḥ<BR>
13,107.094c	jñātiśraiṣṭhyam avāpnoti prayogakuśalo naraḥ<BR>
13,107.095a	adbhiḥ prāṇān samālabhya nābhiṃ pāṇitalena ca<BR>
13,107.095c	spṛśaṃś caiva pratiṣṭheta na cāpy ārdreṇa pāṇinā<BR>
13,107.096a	aṅguṣṭhasyāntarāle ca brāhmaṃ tīrtham udāhṛtam<BR>
13,107.096c	kaniṣṭhikāyāḥ paścāt tu devatīrtham ihocyate<BR>
13,107.097a	aṅguṣṭhasya ca yan madhyaṃ pradeśinyāś ca bhārata<BR>
13,107.097c	tena pitryāṇi kurvīta spṛṣṭvāpo nyāyatas tathā<BR>
13,107.098a	parāpavādaṃ na brūyān nāpriyaṃ ca kadā cana<BR>
13,107.098c	na manyuḥ kaś cid utpādyaḥ puruṣeṇa bhavārthinā<BR>
13,107.099a	patitais tu kathāṃ necched darśanaṃ cāpi varjayet<BR>
13,107.099c	saṃsargaṃ ca na gaccheta tathāyur vindate mahat<BR>
13,107.100a	na divā maithunaṃ gacchen na kanyāṃ na ca bandhakīm<BR>
13,107.100c	na cāsnātāṃ striyaṃ gacchet tathāyur vindate mahat<BR>
13,107.101a	sve sve tīrthe samācamya kārye samupakalpite<BR>
13,107.101c	triḥ pītvāpo dviḥ pramṛjya kṛtaśauco bhaven naraḥ<BR>
13,107.102a	indriyāṇi sakṛt spṛśya trir abhyukṣya ca mānavaḥ<BR>
13,107.102c	kurvīta pitryaṃ daivaṃ ca vedadṛṣṭena karmaṇā<BR>
13,107.103a	brāhmaṇārthe ca yac chaucaṃ tac ca me śṛṇu kaurava<BR>
13,107.103c	pravṛttaṃ ca hitaṃ coktvā bhojanādyantayos tathā<BR>
13,107.104a	sarvaśauceṣu brāhmeṇa tīrthena samupaspṛśet<BR>
13,107.104c	niṣṭhīvya tu tathā kṣutvā spṛśyāpo hi śucir bhavet<BR>
13,107.104d*0507_01	niṣṭhīvane maithune ca kṣute kakṣyāvimocane<BR>
13,107.104d*0507_02	udakyādarśane tadvan nagnasyācamanaṃ smṛtam<BR>
13,107.104d*0507_03	spṛśet karṇaṃ sapraṇavaṃ sūryam īkṣet sadā tadā<BR>
13,107.105a	vṛddho jñātis tathā mitraṃ daridro yo bhaved api<BR>
13,107.105b*0508_01	kulīnaḥ paṇḍita iti rakṣyā niḥsvāḥ svaśaktitaḥ<BR>
13,107.105c	gṛhe vāsayitavyās te dhanyam āyuṣyam eva ca<BR>
13,107.106a	gṛhe pārāvatā dhanyāḥ śukāś ca sahasārikāḥ<BR>
13,107.106b*0509_01	devatāḥ pratimādarśāś candanāḥ puṣpavallikāḥ<BR>
13,107.106b*0509_02	śuddhaṃ jalaṃ suvarṇaṃ ca rajataṃ gṛhamaṅgalam<BR>
13,107.106c	gṛheṣv ete na pāpāya tathā vai tailapāyikāḥ<BR>
13,107.107a	uddīpakāś ca gṛdhrāś ca kapotā bhramarās tathā<BR>
13,107.107c	niviśeyur yadā tatra śāntim eva tadācaret<BR>
13,107.108a	amaṅgalyāni caitāni tathākrośo mahātmanām<BR>
13,107.108c	mahātmanāṃ ca guhyāni na vaktavyāni karhi cit<BR>
13,107.109a	agamyāś ca na gaccheta rājapatnīḥ sakhīs tathā<BR>
13,107.109c	vaidyānāṃ bālavṛddhānāṃ bhṛtyānāṃ ca yudhiṣṭhira<BR>
13,107.110a	bandhūnāṃ brāhmaṇānāṃ ca tathā śāraṇikasya ca<BR>
13,107.110c	saṃbandhināṃ ca rājendra tathāyur vindate mahat<BR>
13,107.111a	brāhmaṇasthapatibhyāṃ ca nirmitaṃ yan niveśanam<BR>
13,107.111c	tad āvaset sadā prājño bhavārthī manujeśvara<BR>
13,107.112a	saṃdhyāyāṃ na svaped rājan vidyāṃ na ca samācaret<BR>
13,107.112c	na bhuñjīta ca medhāvī tathāyur vindate mahat<BR>
13,107.113a	naktaṃ na kuryāt pitryāṇi bhuktvā caiva prasādhanam<BR>
13,107.113c	pānīyasya kriyā naktaṃ na kāryā bhūtim icchatā<BR>
13,107.114a	varjanīyāś ca vai nityaṃ saktavo niśi bhārata<BR>
13,107.114c	śeṣāṇi cāvadātāni pānīyaṃ caiva bhojane<BR>
13,107.115a	sauhityaṃ ca na kartavyaṃ rātrau naiva samācaret<BR>
13,107.115b*0510_01	na bhuktvā maithunaṃ gacchen na dhāven nātihāsakam<BR>
13,107.115c	dvijacchedaṃ na kurvīta bhuktvā na ca samācaret<BR>
13,107.116a	mahākulaprasūtāṃ ca praśastāṃ lakṣaṇais tathā<BR>
13,107.116c	vayaḥsthāṃ ca mahāprājña kanyām āvoḍhum arhati<BR>
13,107.117a	apatyam utpādya tataḥ pratiṣṭhāpya kulaṃ tathā<BR>
13,107.117c	putrāḥ pradeyā jñāneṣu kuladharmeṣu bhārata<BR>
13,107.118a	kanyā cotpādya dātavyā kulaputrāya dhīmate<BR>
13,107.118c	putrā niveśyāś ca kulād bhṛtyā labhyāś ca bhārata<BR>
13,107.119a	śiraḥsnāto 'tha kurvīta daivaṃ pitryam athāpi ca<BR>
13,107.119b*0511_01	tailābhyañjanam aṣṭamyāṃ caturdaśyāṃ ca parvasu<BR>
13,107.119c	nakṣatre na ca kurvīta yasmiñ jāto bhaven naraḥ<BR>
13,107.119e	na proṣṭhapadayoḥ kāryaṃ tathāgneye ca bhārata<BR>
13,107.120a	dāruṇeṣu ca sarveṣu pratyahaṃ ca vivarjayet<BR>
13,107.120c	jyotiṣe yāni coktāni tāni sarvāṇi varjayet<BR>
13,107.121a	prāṅmukhaḥ śmaśrukarmāṇi kārayeta samāhitaḥ<BR>
13,107.121c	udaṅmukho vā rājendra tathāyur vindate mahat<BR>
13,107.121d*0512_01	sāmudreṇāmbhasā snānaṃ kṣauraṃ śrāddheṣu bhojanam<BR>
13,107.121d*0512_02	antarvatnīpatiḥ kurvan na putraphalam aśnute<BR>
13,107.121d*0512_03	satāṃ gurūṇāṃ vṛddhānāṃ kulastrīṇāṃ viśeṣataḥ<BR>
13,107.122a	parivādaṃ na ca brūyāt pareṣām ātmanas tathā<BR>
13,107.122c	parivādo na dharmāya procyate bharatarṣabha<BR>
13,107.123a	varjayed vyaṅginīṃ nārīṃ tathā kanyāṃ narottama<BR>
13,107.123c	samārṣāṃ vyaṅgitāṃ caiva mātuḥ svakulajāṃ tathā<BR>
13,107.124a	vṛddhāṃ pravrajitāṃ caiva tathaiva ca pativratām<BR>
13,107.124c	tathātikṛṣṇavarṇāṃ ca varṇotkṛṣṭāṃ ca varjayet<BR>
13,107.125a	ayoniṃ ca viyoniṃ ca na gaccheta vicakṣaṇaḥ<BR>
13,107.125c	piṅgalāṃ kuṣṭhinīṃ nārīṃ na tvam āvoḍhum arhasi<BR>
13,107.126a	apasmārikule jātāṃ nihīnāṃ caiva varjayet<BR>
13,107.126c	śvitriṇāṃ ca kule jātāṃ trayāṇāṃ manujeśvara<BR>
13,107.126d*0513_01	varjayed atiduṣṭāṃ ca vyādhinīṃ vyaṅgikāṃ tathā<BR>
13,107.126d*0513_02	saromaśām atisthūlāṃ kanyāṃ mātṛpitṛsthitām<BR>
13,107.126d*0513_03	alajjāṃ bhrātṛjāṃ duṣṭāṃ varjayed raktakeśinīm<BR>
13,107.127a	lakṣaṇair anvitā yā ca praśastā yā ca lakṣaṇaiḥ<BR>
13,107.127c	manojñā darśanīyā ca tāṃ bhavān voḍhum arhati<BR>
13,107.128a	mahākule niveṣṭavyaṃ sadṛśe vā yudhiṣṭhira<BR>
13,107.128c	avarā patitā caiva na grāhyā bhūtim icchatā<BR>
13,107.129a	agnīn utpādya yatnena kriyāḥ suvihitāś ca yāḥ<BR>
13,107.129c	vedeṣu brāhmaṇaiḥ proktās tāś ca sarvāḥ samācaret<BR>
13,107.130a	na cerṣyā strīṣu kartavyā dārā rakṣyāś ca sarvaśaḥ<BR>
13,107.130c	anāyuṣyā bhaved īrṣyā tasmād īrṣyāṃ vivarjayet<BR>
13,107.131a	anāyuṣyo divāsvapnas tathābhyuditaśāyitā<BR>
13,107.131c	prātar niśāyāṃ ca tathā ye cocchiṣṭāḥ svapanti vai<BR>
13,107.132a	pāradāryam anāyuṣyaṃ nāpitocchiṣṭatā tathā<BR>
13,107.132c	yatnato vai na kartavyam abhyāsaś caiva bhārata<BR>
13,107.132d*0514_01	yatno vai bhojane kāryo atyāśaṃ ca vivarjayet<BR>
13,107.133a	saṃdhyāṃ na bhuñjen na snāyān na purīṣaṃ samutsṛjet<BR>
13,107.133b*0515_01	ātmānaṃ śuci manyeta brāhmaṇān na ca paspaśet<BR>
13,107.133b*0515_02	taṃ brūyād brāhmaṇaghnaṃ ca tasya cāyur vinaśyati<BR>
13,107.133b*0515_03	brāhmaṇā hi sadā pūjyā nareṇa bhūtim icchatā<BR>
13,107.133c	prayataś ca bhavet tasyāṃ na ca kiṃ cit samācaret<BR>
13,107.134a	brāhmaṇān pūjayec cāpi tathā snātvā narādhipa<BR>
13,107.134b*0516_01	samāvṛttaḥ śucīn viprān devān atha gurūn namet<BR>
13,107.134b*0516_02	kuryād vyāhṛtihomādīn arghyārhaś ca sadā bhavet<BR>
13,107.134c	devāṃś ca praṇamet snāto gurūṃś cāpy abhivādayet<BR>
13,107.135a	animantrito na gaccheta yajñaṃ gacchet tu darśakaḥ<BR>
13,107.135c	animantrite hy anāyuṣyaṃ gamanaṃ tatra bhārata<BR>
13,107.136a	na caikena parivrājyaṃ na gantavyaṃ tathā niśi<BR>
13,107.136b*0517_01	nānāpadi parasyānnam animantritam āharet<BR>
13,107.136b*0517_02	ekoddiṣṭaṃ na bhuñjīta prathamaṃ tu viśeṣataḥ<BR>
13,107.136b*0517_03	sapiṇḍīkaraṇaṃ varjyaṃ savidhānaṃ ca māsikam<BR>
13,107.136c	anāgatāyāṃ saṃdhyāyāṃ paścimāyāṃ gṛhe vaset<BR>
13,107.137a	mātuḥ pitur gurūṇāṃ ca kāryam evānuśāsanam<BR>
13,107.137c	hitaṃ vāpy ahitaṃ vāpi na vicāryaṃ nararṣabha<BR>
13,107.137d*0518_01	kṣatriyas tu viśeṣeṇa dhanurvedaṃ samabhyaset<BR>
13,107.138a	dhanurvede ca vede ca yatnaḥ kāryo narādhipa<BR>
13,107.138c	hastipṛṣṭhe 'śvapṛṣṭhe ca rathacaryāsu caiva ha<BR>
13,107.138e	yatnavān bhava rājendra yatnavān sukham edhate<BR>
13,107.139a	apradhṛṣyaś ca śatrūṇāṃ bhṛtyānāṃ svajanasya ca<BR>
13,107.139c	prajāpālanayuktaś ca na kṣatiṃ labhate kva cit<BR>
13,107.140a	yuktiśāstraṃ ca te jñeyaṃ śabdaśāstraṃ ca bhārata<BR>
13,107.140c	gandharvaśāstraṃ ca kalāḥ parijñeyā narādhipa<BR>
13,107.141a	purāṇam itihāsāś ca tathākhyānāni yāni ca<BR>
13,107.141c	mahātmanāṃ ca caritaṃ śrotavyaṃ nityam eva te<BR>
13,107.141d*0519_01	mānyānāṃ mānanaṃ kuryān nindyānāṃ nindanaṃ tathā<BR>
13,107.141d*0519_02	gobrāhmaṇārthe yudhyeta prāṇān api parityajet<BR>
13,107.141d*0519_03	na strīṣu sajjed draṣṭavyaṃ śaktyā dānarucir bhavet<BR>
13,107.141d*0519_04	na brāhmaṇān paribhavet kārpaṇyaṃ brāhmaṇair vṛtam<BR>
13,107.141d*0519_05	patitān nābhibhāṣeta nāhvayeta rajasvalām<BR>
13,107.142a	patnīṃ rajasvalāṃ caiva nābhigacchen na cāhvayet<BR>
13,107.142c	snātāṃ caturthe divase rātrau gacched vicakṣaṇaḥ<BR>
13,107.143a	pañcame divase nārī ṣaṣṭhe 'hani pumān bhavet<BR>
13,107.143c	etena vidhinā patnīm upagaccheta paṇḍitaḥ<BR>
13,107.143d*0520_01	ā ṣoḍaśād ṛtur mukhyaḥ putrajanmani śabditaḥ<BR>
13,107.144a	jñātisaṃbandhimitrāṇi pūjanīyāni nityaśaḥ<BR>
13,107.144c	yaṣṭavyaṃ ca yathāśakti yajñair vividhadakṣiṇaiḥ<BR>
13,107.144e	ataūrdhvam araṇyaṃ ca sevitavyaṃ narādhipa<BR>
13,107.145a	eṣa te lakṣaṇoddeśa āyuṣyāṇāṃ prakīrtitaḥ<BR>
13,107.145c	śeṣas traividyavṛddhebhyaḥ pratyāhāryo yudhiṣṭhira<BR>
13,107.146a	ācāro bhūtijanana ācāraḥ kīrtivardhanaḥ<BR>
13,107.146c	ācārād vardhate hy āyur ācāro hanty alakṣaṇam<BR>
13,107.147a	āgamānāṃ hi sarveṣām ācāraḥ śreṣṭha ucyate<BR>
13,107.147c	ācāraprabhavo dharmo dharmād āyur vivardhate<BR>
13,107.148a	etad yaśasyam āyuṣyaṃ svargyaṃ svastyayanaṃ mahat<BR>
13,107.148c	anukampatā sarvavarṇān brahmaṇā samudāhṛtam<BR>
13,107.148d*0521_01	ya idaṃ śṛṇuyān nityaṃ yaś cāpi parikīrtayet<BR>
13,107.148d*0521_02	sa śubhān prāpnuyāl lokān sadācāraparo nṛpa<BR>
13,108.001	yudhiṣṭhira uvāca<BR>
13,108.001a	yathā jyeṣṭhaḥ kaniṣṭheṣu vartate bharatarṣabha<BR>
13,108.001c	kaniṣṭhāś ca yathā jyeṣṭhe varteraṃs tad bravīhi me<BR>
13,108.002	bhīṣma uvāca<BR>
13,108.002a	jyeṣṭhavat tāta vartasva jyeṣṭho hi satataṃ bhavān<BR>
13,108.002c	guror garīyasī vṛttir yā cec chiṣyasya bhārata<BR>
13,108.003a	na gurāv akṛtaprajñe śakyaṃ śiṣyeṇa vartitum<BR>
13,108.003c	guror hi dīrghadarśitvaṃ yat tac chiṣyasya bhārata<BR>
13,108.004a	andhaḥ syād andhavelāyāṃ jaḍaḥ syād api vā budhaḥ<BR>
13,108.004c	parihāreṇa tad brūyād yas teṣāṃ syād vyatikramaḥ<BR>
13,108.005a	pratyakṣaṃ bhinnahṛdayā bhedayeyuḥ kṛtaṃ narāḥ<BR>
13,108.005c	śriyābhitaptāḥ kaunteya bhedakāmās tathārayaḥ<BR>
13,108.005d*0522_01	śriyābhitaptās tadbhedān na bhinnāḥ syuḥ samāhitāḥ<BR>
13,108.006a	jyeṣṭhaḥ kulaṃ vardhayati vināśayati vā punaḥ<BR>
13,108.006c	hanti sarvam api jyeṣṭhaḥ kulaṃ yatrāvajāyate<BR>
13,108.007a	atha yo vinikurvīta jyeṣṭho bhrātā yavīyasaḥ<BR>
13,108.007c	ajyeṣṭhaḥ syād abhāgaś ca niyamyo rājabhiś ca saḥ<BR>
13,108.008a	nikṛtī hi naro lokān pāpān gacchaty asaṃśayam<BR>
13,108.008c	vidulasyeva tat puṣpaṃ moghaṃ janayituḥ smṛtam<BR>
13,108.009a	sarvānarthaḥ kule yatra jāyate pāpapūruṣaḥ<BR>
13,108.009c	akīrtiṃ janayaty eva kīrtim antardadhāti ca<BR>
13,108.010a	sarve cāpi vikarmasthā bhāgaṃ nārhanti sodarāḥ<BR>
13,108.010b*0523_01	jyeṣṭho 'pi durvinītas tu kaniṣṭhas tu viśeṣataḥ<BR>
13,108.010c	nāpradāya kaniṣṭhebhyo jyeṣṭhaḥ kurvīta yautakam<BR>
13,108.011a	anujaṃ hi pitur dāyo jaṅghāśramaphalo 'dhvagaḥ<BR>
13,108.011c	svayam īhitalabdhaṃ tu nākāmo dātum arhati<BR>
13,108.012a	bhrātṝṇām avibhaktānām utthānam api cet saha<BR>
13,108.012c	na putrabhāgaṃ viṣamaṃ pitā dadyāt kathaṃ cana<BR>
13,108.013a	na jyeṣṭhān avamanyeta duṣkṛtaḥ sukṛto 'pi vā<BR>
13,108.013b*0524_01	gurūṇām aparādho hi śakyaḥ kṣantavya eva ca<BR>
13,108.013c	yadi strī yady avarajaḥ śreyaḥ paśyet tathācaret<BR>
13,108.013e	dharmaṃ hi śreya ity āhur iti dharmavido viduḥ<BR>
13,108.013f*0525_01	same tu jyeṣṭhatantrāḥ syuḥ kiṃ cid ūne 'pi nityaśaḥ<BR>
13,108.014a	daśācāryān upādhyāya upādhyāyān pitā daśa<BR>
13,108.014c	daśa caiva pitṝn mātā sarvāṃ vā pṛthivīm api<BR>
13,108.015a	gauraveṇābhibhavati nāsti mātṛsamo guruḥ<BR>
13,108.015c	mātā garīyasī yac ca tenaitāṃ manyate janaḥ<BR>
13,108.016a	jyeṣṭho bhrātā pitṛsamo mṛte pitari bhārata<BR>
13,108.016c	sa hy eṣāṃ vṛttidātā syāt sa caitān paripālayet<BR>
13,108.017a	kaniṣṭhās taṃ namasyeran sarve chandānuvartinaḥ<BR>
13,108.017c	tam eva copajīveran yathaiva pitaraṃ tathā<BR>
13,108.018a	śarīram etau sṛjataḥ pitā mātā ca bhārata<BR>
13,108.018c	ācāryaśāstā yā jātiḥ sā satyā sājarāmarā<BR>
13,108.019a	jyeṣṭhā mātṛsamā cāpi bhaginī bharatarṣabha<BR>
13,108.019c	bhrātur bhāryā ca tadvat syād yasyā bālye stanaṃ pibet<BR>
13,109.001	yudhiṣṭhira uvāca<BR>
13,109.001a	sarveṣām eva varṇānāṃ mlecchānāṃ ca pitāmaha<BR>
13,109.001c	upavāse matir iyaṃ kāraṇaṃ ca na vidmahe<BR>
13,109.002a	brahmakṣatreṇa niyamāś cartavyā iti naḥ śrutam<BR>
13,109.002c	upavāse kathaṃ teṣāṃ kṛtyam asti pitāmaha<BR>
13,109.003a	niyamaṃ copavāsānāṃ sarveṣāṃ brūhi pārthiva<BR>
13,109.003c	avāpnoti gatiṃ kāṃ ca upavāsaparāyaṇaḥ<BR>
13,109.004a	upavāsaḥ paraṃ puṇyam upavāsaḥ parāyaṇam<BR>
13,109.004c	upoṣyeha naraśreṣṭha kiṃ phalaṃ pratipadyate<BR>
13,109.005a	adharmān mucyate kena dharmam āpnoti vai katham<BR>
13,109.005c	svargaṃ puṇyaṃ ca labhate kathaṃ bharatasattama<BR>
13,109.006a	upoṣya cāpi kiṃ tena pradeyaṃ syān narādhipa<BR>
13,109.006c	dharmeṇa ca sukhān arthāṃl labhed yena bravīhi tam<BR>
13,109.007	vaiśaṃpāyana uvāca<BR>
13,109.007a	evaṃ bruvāṇaṃ kaunteyaṃ dharmajñaṃ dharmatattvavit<BR>
13,109.007c	dharmaputram idaṃ vākyaṃ bhīṣmaḥ śāṃtanavo 'bravīt<BR>
13,109.008a	idaṃ khalu mahārāja śrutam āsīt purātanam<BR>
13,109.008c	upavāsavidhau śreṣṭhā ye guṇā bharatarṣabha<BR>
13,109.009a	prājāpatyaṃ hy aṅgirasaṃ pṛṣṭavān asmi bhārata<BR>
13,109.009c	yathā māṃ tvaṃ tathaivāhaṃ pṛṣṭavāṃs taṃ tapodhanam<BR>
13,109.010a	praśnam etaṃ mayā pṛṣṭo bhagavān agnisaṃbhavaḥ<BR>
13,109.010c	upavāsavidhiṃ puṇyam ācaṣṭa bharatarṣabha<BR>
13,109.011	aṅgirā uvāca<BR>
13,109.011a	brahmakṣatre trirātraṃ tu vihitaṃ kurunandana<BR>
13,109.011c	dvistrirātram athaivātra nirdiṣṭaṃ puruṣarṣabha<BR>
13,109.012a	vaiśyaśūdrau tu yau mohād upavāsaṃ prakurvate<BR>
13,109.012c	trirātraṃ dvistrirātraṃ vā tayoḥ puṣṭir na vidyate<BR>
13,109.013a	caturthabhaktakṣapaṇaṃ vaiśyaśūdre vidhīyate<BR>
13,109.013c	trirātraṃ na tu dharmajñair vihitaṃ brahmavādibhiḥ<BR>
13,109.014a	pañcamyāṃ caiva ṣaṣṭhyāṃ ca paurṇamāsyāṃ ca bhārata<BR>
13,109.014b*0526_01	upoṣya ekabhaktena niyatātmā jitendriyaḥ<BR>
13,109.014c	kṣamāvān rūpasaṃpannaḥ śrutavāṃś caiva jāyate<BR>
13,109.015a	nānapatyo bhavet prājño daridro vā kadā cana<BR>
13,109.015c	yajiṣṇuḥ pañcamīṃ ṣaṣṭhīṃ kṣaped yo bhojayed dvijān<BR>
13,109.016a	aṣṭamīm atha kaunteya śuklapakṣe caturdaśīm<BR>
13,109.016c	upoṣya vyādhirahito vīryavān abhijāyate<BR>
13,109.017a	mārgaśīrṣaṃ tu yo māsam ekabhaktena saṃkṣipet<BR>
13,109.017c	bhojayec ca dvijān bhaktyā sa mucyed vyādhikilbiṣaiḥ<BR>
13,109.018a	sarvakalyāṇasaṃpūrṇaḥ sarvauṣadhisamanvitaḥ<BR>
13,109.018c	kṛṣibhāgī bahudhano bahuputraś ca jāyate<BR>
13,109.019a	pauṣamāsaṃ tu kaunteya bhaktenaikena yaḥ kṣapet<BR>
13,109.019c	subhago darśanīyaś ca yaśobhāgī ca jāyate<BR>
13,109.020a	pitṛbhakto māghamāsam ekabhaktena yaḥ kṣapet<BR>
13,109.020c	śrīmatkule jñātimadhye sa mahattvaṃ prapadyate<BR>
13,109.021a	bhagadaivaṃ tu yo māsam ekabhaktena yaḥ kṣapet<BR>
13,109.021c	strīṣu vallabhatāṃ yāti vaśyāś cāsya bhavanti tāḥ<BR>
13,109.022a	caitraṃ tu niyato māsam ekabhaktena yaḥ kṣapet<BR>
13,109.022c	suvarṇamaṇimuktāḍhye kule mahati jāyate<BR>
13,109.023a	nistared ekabhaktena vaiśākhaṃ yo jitendriyaḥ<BR>
13,109.023c	naro vā yadi vā nārī jñātīnāṃ śreṣṭhatāṃ vrajet<BR>
13,109.024a	jyeṣṭhāmūlaṃ tu yo māsam ekabhaktena saṃkṣapet<BR>
13,109.024c	aiśvaryam atulaṃ śreṣṭhaṃ pumān strī vābhijāyate<BR>
13,109.025a	āṣāḍham ekabhaktena sthitvā māsam atandritaḥ<BR>
13,109.025c	bahudhānyo bahudhano bahuputraś ca jāyate<BR>
13,109.026a	śrāvaṇaṃ niyato māsam ekabhaktena yaḥ kṣapet<BR>
13,109.026b*0527_01	rūpadraviṇasaṃpannaḥ sukhī bhavati nityaśaḥ<BR>
13,109.026c	yatra tatrābhiṣekeṇa yujyate jñātivardhanaḥ<BR>
13,109.026d*0528_01	dhanavān kīrtimāṃś caiva kule mahati jāyate<BR>
13,109.027a	prauṣṭhapadaṃ tu yo māsam ekāhāro bhaven naraḥ<BR>
13,109.027c	dhanāḍhyaṃ sphītam acalam aiśvaryaṃ pratipadyate<BR>
13,109.028a	tathaivāśvayujaṃ māsam ekabhaktena yaḥ kṣapet<BR>
13,109.028c	prajāvān vāhanāḍhyaś ca bahuputraś ca jāyate<BR>
13,109.029a	kārttikaṃ tu naro māsaṃ yaḥ kuryād ekabhojanam<BR>
13,109.029c	śūraś ca bahubhāryaś ca kīrtimāṃś caiva jāyate<BR>
13,109.030a	iti māsā naravyāghra kṣapatāṃ parikīrtitāḥ<BR>
13,109.030c	tithīnāṃ niyamā ye tu śṛṇu tān api pārthiva<BR>
13,109.031a	pakṣe pakṣe gate yas tu bhaktam aśnāti bhārata<BR>
13,109.031c	gavāḍhyo bahuputraś ca dīrghāyuś ca sa jāyate<BR>
13,109.032a	māsi māsi trirātrāṇi kṛtvā varṣāṇi dvādaśa<BR>
13,109.032c	gaṇādhipatyaṃ prāpnoti niḥsapatnam anāvilam<BR>
13,109.033a	ete tu niyamāḥ sarve kartavyāḥ śarado daśa<BR>
13,109.033c	dve cānye bharataśreṣṭha pravṛttim anuvartatā<BR>
13,109.034a	yas tu prātas tathā sāyaṃ bhuñjāno nāntarā pibet<BR>
13,109.034c	ahiṃsānirato nityaṃ juhvāno jātavedasam<BR>
13,109.035a	ṣaḍbhiḥ sa varṣair nṛpate sidhyate nātra saṃśayaḥ<BR>
13,109.035c	agniṣṭomasya yajñasya phalaṃ prāpnoti mānavaḥ<BR>
13,109.036a	adhivāse so 'psarasāṃ nṛtyagītavinādite<BR>
13,109.036b*0529_01	ramate strīsahasrāḍhye sukṛtī virajā naraḥ<BR>
13,109.036c	taptakāñcanavarṇābhaṃ vimānam adhirohati<BR>
13,109.037a	pūrṇaṃ varṣasahasraṃ tu brahmaloke mahīyate<BR>
13,109.037c	tatkṣayād iha cāgamya māhātmyaṃ pratipadyate<BR>
13,109.038a	yas tu saṃvatsaraṃ pūrṇam ekāhāro bhaven naraḥ<BR>
13,109.038c	atirātrasya yajñasya sa phalaṃ samupāśnute<BR>
13,109.039a	daśavarṣasahasrāṇi svarge ca sa mahīyate<BR>
13,109.039c	tatkṣayād iha cāgamya māhātmyaṃ pratipadyate<BR>
13,109.040a	yas tu saṃvatsaraṃ pūrṇaṃ caturthaṃ bhaktam aśnute<BR>
13,109.040c	ahiṃsānirato nityaṃ satyavāṅ niyatendriyaḥ<BR>
13,109.041a	vājapeyasya yajñasya phalaṃ vai samupāśnute<BR>
13,109.041c	triṃśadvarṣasahasrāṇi svarge ca sa mahīyate<BR>
13,109.042a	ṣaṣṭhe kāle tu kaunteya naraḥ saṃvatsaraṃ kṣapet<BR>
13,109.042c	aśvamedhasya yajñasya phalaṃ prāpnoti mānavaḥ<BR>
13,109.043a	cakravākaprayuktena vimānena sa gacchati<BR>
13,109.043c	catvāriṃśat sahasrāṇi varṣāṇāṃ divi modate<BR>
13,109.044a	aṣṭamena tu bhaktena jīvan saṃvatsaraṃ nṛpa<BR>
13,109.044c	gavāmayasya yajñasya phalaṃ prāpnoti mānavaḥ<BR>
13,109.045a	haṃsasārasayuktena vimānena sa gacchati<BR>
13,109.045c	pañcāśataṃ sahasrāṇi varṣāṇāṃ divi modate<BR>
13,109.046a	pakṣe pakṣe gate rājan yo 'śnīyād varṣam eva tu<BR>
13,109.046c	ṣaṇmāsānaśanaṃ tasya bhagavān aṅgirābravīt<BR>
13,109.046e	ṣaṣṭiṃ varṣasahasrāṇi divam āvasate ca saḥ<BR>
13,109.047a	vīṇānāṃ vallakīnāṃ ca veṇūnāṃ ca viśāṃ pate<BR>
13,109.047c	sughoṣair madhuraiḥ śabdaiḥ suptaḥ sa pratibodhyate<BR>
13,109.048a	saṃvatsaram ihaikaṃ tu māsi māsi pibet payaḥ<BR>
13,109.048c	phalaṃ viśvajitas tāta prāpnoti sa naro nṛpa<BR>
13,109.049a	siṃhavyāghraprayuktena vimānena sa gacchati<BR>
13,109.049c	saptatiṃ ca sahasrāṇi varṣāṇāṃ divi modate<BR>
13,109.050a	māsād ūrdhvaṃ naravyāghra nopavāso vidhīyate<BR>
13,109.050c	vidhiṃ tv anaśanasyāhuḥ pārtha dharmavido janāḥ<BR>
13,109.051a	anārto vyādhirahito gacched anaśanaṃ tu yaḥ<BR>
13,109.051c	pade pade yajñaphalaṃ sa prāpnoti na saṃśayaḥ<BR>
13,109.052a	divaṃ haṃsaprayuktena vimānena sa gacchati<BR>
13,109.052c	śataṃ cāpsarasaḥ kanyā ramayanty api taṃ naram<BR>
13,109.053a	ārto vā vyādhito vāpi gacched anaśanaṃ tu yaḥ<BR>
13,109.053c	śataṃ varṣasahasrāṇāṃ modate divi sa prabho<BR>
13,109.053e	kāñcīnūpuraśabdena suptaś caiva prabodhyate<BR>
13,109.054a	sahasrahaṃsasaṃyukte vimāne somavarcasi<BR>
13,109.054c	sa gatvā strīśatākīrṇe ramate bharatarṣabha<BR>
13,109.055a	kṣīṇasyāpyāyanaṃ dṛṣṭaṃ kṣatasya kṣatarohaṇam<BR>
13,109.055c	vyādhitasyauṣadhagrāmaḥ kruddhasya ca prasādanam<BR>
13,109.056a	duḥkhitasyārthamānābhyāṃ dravyāṇāṃ pratipādanam<BR>
13,109.056c	na caite svargakāmasya rocante sukhamedhasaḥ<BR>
13,109.056d*0530_01	na caitad rocate teṣāṃ ye dhanaiḥ sukhamedhinaḥ<BR>
13,109.057a	ataḥ sa kāmasaṃyukto vimāne hemasaṃnibhe<BR>
13,109.057c	ramate strīśatākīrṇe puruṣo 'laṃkṛtaḥ śubhe<BR>
13,109.058a	svasthaḥ saphalasaṃkalpaḥ sukhī vigatakalmaṣaḥ<BR>
13,109.058c	anaśnan deham utsṛjya phalaṃ prāpnoti mānavaḥ<BR>
13,109.059a	bālasūryapratīkāśe vimāne hemavarcasi<BR>
13,109.059c	vaiḍūryamuktākhacite vīṇāmurajanādite<BR>
13,109.060a	patākādīpikākīrṇe divyaghaṇṭāninādite<BR>
13,109.060c	strīsahasrānucarite sa naraḥ sukham edhate<BR>
13,109.061a	yāvanti romakūpāṇi tasya gātreṣu pāṇḍava<BR>
13,109.061c	tāvanty eva sahasrāṇi varṣāṇāṃ divi modate<BR>
13,109.062a	nāsti vedāt paraṃ śāstraṃ nāsti mātṛsamo guruḥ<BR>
13,109.062c	na dharmāt paramo lābhas tapo nānaśanāt param<BR>
13,109.063a	brāhmaṇebhyaḥ paraṃ nāsti pāvanaṃ divi ceha ca<BR>
13,109.063c	upavāsais tathā tulyaṃ tapaḥkarma na vidyate<BR>
13,109.064a	upoṣya vidhivad devās tridivaṃ pratipedire<BR>
13,109.064c	ṛṣayaś ca parāṃ siddhim upavāsair avāpnuvan<BR>
13,109.065a	divyaṃ varṣasahasraṃ hi viśvāmitreṇa dhīmatā<BR>
13,109.065c	kṣāntam ekena bhaktena tena vipratvam āgataḥ<BR>
13,109.066a	cyavano jamadagniś ca vasiṣṭho gautamo bhṛguḥ<BR>
13,109.066c	sarva eva divaṃ prāptāḥ kṣamāvanto maharṣayaḥ<BR>
13,109.067a	idam aṅgirasā pūrvaṃ maharṣibhyaḥ pradarśitam<BR>
13,109.067c	yaḥ pradarśayate nityaṃ na sa duḥkham avāpnute<BR>
13,109.068a	imaṃ tu kaunteya yathākramaṃ vidhiṃ; pravartitaṃ hy aṅgirasā maharṣiṇā<BR>
13,109.068c	paṭheta yo vai śṛṇuyāc ca nityadā; na vidyate tasya narasya kilbiṣam<BR>
13,109.069a	vimucyate cāpi sa sarvasaṃkarair; na cāsya doṣair abhibhūyate manaḥ<BR>
13,109.069c	viyonijānāṃ ca vijānate rutaṃ; dhruvāṃ ca kīrtiṃ labhate narottamaḥ<BR>
13,110.001	yudhiṣṭhira uvāca<BR>
13,110.001a	pitāmahena vidhivad yajñāḥ proktā mahātmanā<BR>
13,110.001c	guṇāś caiṣāṃ yathātattvaṃ pretya ceha ca sarvaśaḥ<BR>
13,110.002a	na te śakyā daridreṇa yajñāḥ prāptuṃ pitāmaha<BR>
13,110.002c	bahūpakaraṇā yajñā nānāsaṃbhāravistarāḥ<BR>
13,110.003a	pārthivai rājaputrair vā śakyāḥ prāptuṃ pitāmaha<BR>
13,110.003c	nārthanyūnair avaguṇair ekātmabhir asaṃhataiḥ<BR>
13,110.004a	yo daridrair api vidhiḥ śakyaḥ prāptuṃ sadā bhavet<BR>
13,110.004c	tulyo yajñaphalair etais tan me brūhi pitāmaha<BR>
13,110.005	bhīṣma uvāca<BR>
13,110.005a	idam aṅgirasā proktam upavāsaphalātmakam<BR>
13,110.005c	vidhiṃ yajñaphalais tulyaṃ tan nibodha yudhiṣṭhira<BR>
13,110.006a	yas tu kalyaṃ tathā sāyaṃ bhuñjāno nāntarā pibet<BR>
13,110.006c	ahiṃsānirato nityaṃ juhvāno jātavedasam<BR>
13,110.007a	ṣaḍbhir eva tu varṣaiḥ sa sidhyate nātra saṃśayaḥ<BR>
13,110.007c	taptakāñcanavarṇaṃ ca vimānaṃ labhate naraḥ<BR>
13,110.008a	devastrīṇām adhīvāse nṛtyagītaninādite<BR>
13,110.008c	prājāpatye vaset padmaṃ varṣāṇām agnisaṃnibhe<BR>
13,110.009a	trīṇi varṣāṇi yaḥ prāśet satataṃ tv ekabhojanam<BR>
13,110.009c	dharmapatnīrato nityam agniṣṭomaphalaṃ labhet<BR>
13,110.010a	dvitīye divase yas tu prāśnīyād ekabhojanam<BR>
13,110.010c	sadā dvādaśamāsāṃs tu juhvāno jātavedasam<BR>
13,110.010e	yajñaṃ bahusuvarṇaṃ vā vāsavapriyam āharet<BR>
13,110.011a	satyavāg dānaśīlaś ca brahmaṇyaś cānasūyakaḥ<BR>
13,110.011c	kṣānto dānto jitakrodhaḥ sa gacchati parāṃ gatim<BR>
13,110.012a	pāṇḍurābhrapratīkāśe vimāne haṃsalakṣaṇe<BR>
13,110.012c	dve samāpte tataḥ padme so 'psarobhir vaset saha<BR>
13,110.012d*0531_01	agnikāryaparo nityaṃ nityaṃ kalyaprabodhanaḥ<BR>
13,110.012d*0531_02	agniṣṭomasya yajñasya phalaṃ prāpnoti mānavaḥ<BR>
13,110.012d*0531_03	haṃsasārasayuktaṃ ca vimānaṃ labhate naraḥ<BR>
13,110.012d*0531_04	indraloke ca vasate varastrībhiḥ samāvṛtaḥ<BR>
13,110.013a	tṛtīye divase yas tu prāśnīyād ekabhojanam<BR>
13,110.013c	sadā dvādaśamāsāṃs tu juhvāno jātavedasam<BR>
13,110.014a	atirātrasya yajñasya phalaṃ prāpnoty anuttamam<BR>
13,110.014c	mayūrahaṃsasaṃyuktaṃ vimānaṃ labhate naraḥ<BR>
13,110.015a	saptarṣīṇāṃ sadā loke so 'psarobhir vaset saha<BR>
13,110.015c	nivartanaṃ ca tatrāsya trīṇi padmāni vai viduḥ<BR>
13,110.016a	divase yaś caturthe tu prāśnīyād ekabhojanam<BR>
13,110.016c	sadā dvādaśamāsān vai juhvāno jātavedasam<BR>
13,110.017a	vājapeyasya yajñasya phalaṃ prāpnoty anuttamam<BR>
13,110.017c	indrakanyābhirūḍhaṃ ca vimānaṃ labhate naraḥ<BR>
13,110.018a	sāgarasya ca paryante vāsavaṃ lokam āvaset<BR>
13,110.018c	devarājasya ca krīḍāṃ nityakālam avekṣate<BR>
13,110.019a	divase pañcame yas tu prāśnīyād ekabhojanam<BR>
13,110.019c	sadā dvādaśamāsāṃs tu juhvāno jātavedasam<BR>
13,110.020a	alubdhaḥ satyavādī ca brahmaṇyaś cāvihiṃsakaḥ<BR>
13,110.020c	anasūyur apāpastho dvādaśāhaphalaṃ labhet<BR>
13,110.021a	jāmbūnadamayaṃ divyaṃ vimānaṃ haṃsalakṣaṇam<BR>
13,110.021b*0532_01	atirātraphalaṃ prāpya apsarobhiḥ pramodate<BR>
13,110.021c	sūryamālāsamābhāsam ārohet pāṇḍuraṃ gṛham<BR>
13,110.022a	āvartanāni catvāri tathā padmāni dvādaśa<BR>
13,110.022c	śarāgniparimāṇaṃ ca tatrāsau vasate sukham<BR>
13,110.023a	divase yas tu ṣaṣṭhe vai muniḥ prāśeta bhojanam<BR>
13,110.023c	sadā dvādaśamāsān vai juhvāno jātavedasam<BR>
13,110.024a	sadā triṣavaṇasnāyī brahmacāry anasūyakaḥ<BR>
13,110.024c	gavāmayasya yajñasya phalaṃ prāpnoty anuttamam<BR>
13,110.025a	agnijvālāsamābhāsaṃ haṃsabarhiṇasevitam<BR>
13,110.025c	śātakumbhamayaṃ yuktaṃ sādhayed yānam uttamam<BR>
13,110.026a	tathaivāpsarasām aṅke prasuptaḥ pratibudhyate<BR>
13,110.026c	nūpurāṇāṃ ninādena mekhalānāṃ ca nisvanaiḥ<BR>
13,110.027a	koṭīsahasraṃ varṣāṇāṃ trīṇi koṭiśatāni ca<BR>
13,110.027c	padmāny aṣṭādaśa tathā patāke dve tathaiva ca<BR>
13,110.028a	ayutāni ca pañcāśad ṛkṣacarmaśatasya ca<BR>
13,110.028c	lomnāṃ pramāṇena samaṃ brahmaloke mahīyate<BR>
13,110.029a	divase saptame yas tu prāśnīyād ekabhojanam<BR>
13,110.029c	sadā dvādaśamāsān vai juhvāno jātavedasam<BR>
13,110.030a	sarasvatīṃ gopayāno brahmacaryaṃ samācaran<BR>
13,110.030c	sumanovarṇakaṃ caiva madhumāṃsaṃ ca varjayet<BR>
13,110.031a	puruṣo marutāṃ lokam indralokaṃ ca gacchati<BR>
13,110.031c	tatra tatra ca siddhārtho devakanyābhir uhyate<BR>
13,110.032a	phalaṃ bahusuvarṇasya yajñasya labhate naraḥ<BR>
13,110.032c	saṃkhyām atiguṇāṃ cāpi teṣu lokeṣu modate<BR>
13,110.033a	yas tu saṃvatsaraṃ kṣānto bhuṅkte 'hany aṣṭame naraḥ<BR>
13,110.033c	devakāryaparo nityaṃ juhvāno jātavedasam<BR>
13,110.034a	pauṇḍarīkasya yajñasya phalaṃ prāpnoty anuttamam<BR>
13,110.034c	padmavarṇanibhaṃ caiva vimānam adhirohati<BR>
13,110.035a	kṛṣṇāḥ kanakagauryaś ca nāryaḥ śyāmās tathāparāḥ<BR>
13,110.035c	vayorūpavilāsinyo labhate nātra saṃśayaḥ<BR>
13,110.036a	yas tu saṃvatsaraṃ bhuṅkte navame navame 'hani<BR>
13,110.036c	sadā dvādaśamāsān vai juhvāno jātavedasam<BR>
13,110.037a	aśvamedhasya yajñasya phalaṃ prāpnoti mānavaḥ<BR>
13,110.037c	puṇḍarīkaprakāśaṃ ca vimānaṃ labhate naraḥ<BR>
13,110.038a	dīptasūryāgnitejobhir divyamālābhir eva ca<BR>
13,110.038c	nīyate rudrakanyābhiḥ so 'ntarikṣaṃ sanātanam<BR>
13,110.039a	aṣṭādaśasahasrāṇi varṣāṇāṃ kalpam eva ca<BR>
13,110.039c	koṭīśatasahasraṃ ca teṣu lokeṣu modate<BR>
13,110.040a	yas tu saṃvatsaraṃ bhuṅkte daśāhe vai gate gate<BR>
13,110.040c	sadā dvādaśamāsān vai juhvāno jātavedasam<BR>
13,110.041a	brahmakanyāniveśe ca sarvabhūtamanohare<BR>
13,110.041c	aśvamedhasahasrasya phalaṃ prāpnoty anuttamam<BR>
13,110.042a	rūpavatyaś ca taṃ kanyā ramayanti sadā naram<BR>
13,110.042c	nīlotpalanibhair varṇai raktotpalanibhais tathā<BR>
13,110.043a	vimānaṃ maṇḍalāvartam āvartagahanāvṛtam<BR>
13,110.043c	sāgarormipratīkāśaṃ sādhayed yānam uttamam<BR>
13,110.044a	vicitramaṇimālābhir nāditaṃ śaṅkhapuṣkaraiḥ<BR>
13,110.044c	sphāṭikair vajrasāraiś ca stambhaiḥ sukṛtavedikam<BR>
13,110.044e	ārohati mahad yānaṃ haṃsasārasavāhanam<BR>
13,110.045a	ekādaśe tu divase yaḥ prāpte prāśate haviḥ<BR>
13,110.045c	sadā dvādaśamāsān vai juhvāno jātavedasam<BR>
13,110.046a	parastriyo nābhilaṣed vācātha manasāpi vā<BR>
13,110.046c	anṛtaṃ ca na bhāṣeta mātāpitroḥ kṛte 'pi vā<BR>
13,110.047a	abhigacchen mahādevaṃ vimānasthaṃ mahābalam<BR>
13,110.047c	svayaṃbhuvaṃ ca paśyeta vimānaṃ samupasthitam<BR>
13,110.048a	kumāryaḥ kāñcanābhāsā rūpavatyo nayanti tam<BR>
13,110.048c	rudrāṇāṃ tam adhīvāsaṃ divi divyaṃ manoharam<BR>
13,110.049a	varṣāṇy aparimeyāni yugāntam api cāvaset<BR>
13,110.049c	koṭīśatasahasraṃ ca daśa koṭiśatāni ca<BR>
13,110.050a	rudraṃ nityaṃ praṇamate devadānavasaṃmatam<BR>
13,110.050c	sa tasmai darśanaṃ prāpto divase divase bhavet<BR>
13,110.051a	divase dvādaśe yas tu prāpte vai prāśate haviḥ<BR>
13,110.051c	sadā dvādaśamāsān vai sarvamedhaphalaṃ labhet<BR>
13,110.051c*0533_01	juhvāno jātavedasam<BR>
13,110.051c*0533_02	niyamena samāyuktaḥ<BR>
13,110.052a	ādityair dvādaśais tasya vimānaṃ saṃvidhīyate<BR>
13,110.052c	maṇimuktāpravālaiś ca mahārhair upaśobhitam<BR>
13,110.053a	haṃsamālāparikṣiptaṃ nāgavīthīsamākulam<BR>
13,110.053c	mayūraiś cakravākaiś ca kūjadbhir upaśobhitam<BR>
13,110.054a	aṭṭair mahadbhiḥ saṃyuktaṃ brahmaloke pratiṣṭhitam<BR>
13,110.054c	nityam āvasate rājan naranārīsamāvṛtam<BR>
13,110.054e	ṛṣir evaṃ mahābhāgas tv aṅgirāḥ prāha dharmavit<BR>
13,110.054f*0534_01	vimānam adhiruhyāśu brahmaloke mahīyate<BR>
13,110.055a	trayodaśe tu divase yaḥ prāpte prāśate haviḥ<BR>
13,110.055c	sadā dvādaśa māsān vai devasatraphalaṃ labhet<BR>
13,110.056a	raktapadmodayaṃ nāma vimānaṃ sādhayen naraḥ<BR>
13,110.056b*0535_01	tatra gatvā samutthito devakanyābhir āvṛtaḥ<BR>
13,110.056c	jātarūpaprayuktaṃ ca ratnasaṃcayabhūṣitam<BR>
13,110.057a	devakanyābhir ākīrṇaṃ divyābharaṇabhūṣitam<BR>
13,110.057c	puṇyagandhodayaṃ divyaṃ vāyavyair upaśobhitam<BR>
13,110.058a	tatra śaṅkupatākaṃ ca yugāntaṃ kalpam eva ca<BR>
13,110.058c	ayutāyutaṃ tathā padmaṃ samudraṃ ca tathā vaset<BR>
13,110.059a	gītagandharvaghoṣaiś ca bherīpaṇavanisvanaiḥ<BR>
13,110.059c	sadā pramuditas tābhir devakanyābhir īḍyate<BR>
13,110.060a	caturdaśe tu divase yaḥ pūrṇe prāśate haviḥ<BR>
13,110.060c	sadā dvādaśa māsān vai mahāmedhaphalaṃ labhet<BR>
13,110.061a	anirdeśyavayorūpā devakanyāḥ svalaṃkṛtāḥ<BR>
13,110.061c	mṛṣṭataptāṅgadadharā vimānair anuyānti tam<BR>
13,110.062a	kalahaṃsavinirghoṣair nūpurāṇāṃ ca nisvanaiḥ<BR>
13,110.062c	kāñcīnāṃ ca samutkarṣais tatra tatra vibodhyate<BR>
13,110.063a	devakanyānivāse ca tasmin vasati mānavaḥ<BR>
13,110.063c	jāhnavīvālukākīrṇe pūrṇaṃ saṃvatsaraṃ naraḥ<BR>
13,110.064a	yas tu pakṣe gate bhuṅkte ekabhaktaṃ jitendriyaḥ<BR>
13,110.064c	sadā dādaśa māsāṃs tu juhvāno jātavedasam<BR>
13,110.064e	rājasūyasahasrasya phalaṃ prāpnoty anuttamam<BR>
13,110.065a	yānam ārohate nityaṃ haṃsabarhiṇasevitam<BR>
13,110.065c	maṇimaṇḍalakaiś citraṃ jātarūpasamāvṛtam<BR>
13,110.066a	divyābharaṇaśobhābhir varastrībhir alaṃkṛtam<BR>
13,110.066c	ekastambhaṃ caturdvāraṃ saptabhaumaṃ sumaṅgalam<BR>
13,110.066e	vaijayantīsahasraiś ca śobhitaṃ gītanisvanaiḥ<BR>
13,110.067a	divyaṃ divyaguṇopetaṃ vimānam adhirohati<BR>
13,110.067c	maṇimuktāpravālaiś ca bhūṣitaṃ vaidyutaprabham<BR>
13,110.067e	vased yugasahasraṃ ca khaḍgakuñjaravāhanaḥ<BR>
13,110.068a	ṣoḍaśe divase yas tu saṃprāpte prāśate haviḥ<BR>
13,110.068c	sadā dvādaśa māsān vai somayajñaphalaṃ labhet<BR>
13,110.069a	somakanyānivāseṣu so 'dhyāvasati nityadā<BR>
13,110.069c	saumyagandhānuliptaś ca kāmacāragatir bhavet<BR>
13,110.070a	sudarśanābhir nārībhir madhurābhis tathaiva ca<BR>
13,110.070c	arcyate vai vimānasthaḥ kāmabhogaiś ca sevyate<BR>
13,110.071a	phalaṃ padmaśataprakhyaṃ mahākalpaṃ daśādhikam<BR>
13,110.071c	āvartanāni catvāri sāgare yāty asau naraḥ<BR>
13,110.072a	divase saptadaśame yaḥ prāpte prāśate haviḥ<BR>
13,110.072c	sadā dvādaśa māsān vai juhvāno jātavedasam<BR>
13,110.073a	sthānaṃ vāruṇam aindraṃ ca raudraṃ caivādhigacchati<BR>
13,110.073c	mārutauśanase caiva brahmalokaṃ ca gacchati<BR>
13,110.074a	tatra daivatakanyābhir āsanenopacaryate<BR>
13,110.074c	bhūr bhuvaṃ cāpi devarṣiṃ viśvarūpam avekṣate<BR>
13,110.075a	tatra devādhidevasya kumāryo ramayanti tam<BR>
13,110.075c	dvātriṃśad rūpadhāriṇyo madhurāḥ samalaṃkṛtāḥ<BR>
13,110.076a	candrādityāv ubhau yāvad gagane carataḥ prabho<BR>
13,110.076c	tāvac caraty asau vīraḥ sudhāmṛtarasāśanaḥ<BR>
13,110.077a	aṣṭādaśe tu divase prāśnīyād ekabhojanam<BR>
13,110.077c	sadā dvādaśa māsān vai sapta lokān sa paśyati<BR>
13,110.078a	rathaiḥ sanandighoṣaiś ca pṛṣṭhataḥ so 'nugamyate<BR>
13,110.078c	devakanyādhirūḍhais tu bhrājamānaiḥ svalaṃkṛtaiḥ<BR>
13,110.079a	vyāghrasiṃhaprayuktaṃ ca meghasvananināditam<BR>
13,110.079c	vimānam uttamaṃ divyaṃ susukhī hy adhirohati<BR>
13,110.080a	tatra kalpasahasraṃ sa kāntābhiḥ saha modate<BR>
13,110.080c	sudhārasaṃ ca bhuñjīta amṛtopamam uttamam<BR>
13,110.081a	ekonaviṃśe divase yo bhuṅkte ekabhojanam<BR>
13,110.081c	sadā dvādaśa māsān vai sapta lokān sa paśyati<BR>
13,110.082a	uttamaṃ labhate sthānam apsarogaṇasevitam<BR>
13,110.082c	gandharvair upagītaṃ ca vimānaṃ sūryavarcasam<BR>
13,110.083a	tatrāmaravarastrībhir modate vigatajvaraḥ<BR>
13,110.083c	divyāmbaradharaḥ śrīmān ayutānāṃ śataṃ samāḥ<BR>
13,110.084a	pūrṇe 'tha divase viṃśe yo bhuṅkte hy ekabhojanam<BR>
13,110.084c	sadā dvādaśa māsāṃs tu satyavādī dhṛtavrataḥ<BR>
13,110.085a	amāṃsāśī brahmacārī sarvabhūtahite rataḥ<BR>
13,110.085c	sa lokān vipulān divyān ādityānām upāśnute<BR>
13,110.086a	gandharvair apsarobhiś ca divyamālyānulepanaiḥ<BR>
13,110.086c	vimānaiḥ kāñcanair divyaiḥ pṛṣṭhataś cānugamyate<BR>
13,110.087a	ekaviṃśe tu divase yo bhuṅkte hy ekabhojanam<BR>
13,110.087c	sadā dvādaśa māsān vai juhvāno jātavedasam<BR>
13,110.088a	lokam auśanasaṃ divyaṃ śakralokaṃ ca gacchati<BR>
13,110.088c	aśvinor marutāṃ caiva sukheṣv abhirataḥ sadā<BR>
13,110.089a	anabhijñaś ca duḥkhānāṃ vimānavaram āsthitaḥ<BR>
13,110.089c	sevyamāno varastrībhiḥ krīḍaty amaravat prabhuḥ<BR>
13,110.090a	dvāviṃśe divase prāpte yo bhuṅkte hy ekabhojanam<BR>
13,110.090c	sadā dvādaśa māsān vai juhvāno jātavedasam<BR>
13,110.091a	dhṛtimān ahiṃsānirataḥ satyavāg anasūyakaḥ<BR>
13,110.091c	lokān vasūnām āpnoti divākarasamaprabhaḥ<BR>
13,110.092a	kāmacārī sudhāhāro vimānavaram āsthitaḥ<BR>
13,110.092c	ramate devakanyābhir divyābharaṇabhūṣitaḥ<BR>
13,110.093a	trayoviṃśe tu divase prāśed yas tv ekabhojanam<BR>
13,110.093c	sadā dvādaśa māsāṃs tu mitāhāro jitendriyaḥ<BR>
13,110.094a	vāyor uśanasaś caiva rudralokaṃ ca gacchati<BR>
13,110.094c	kāmacārī kāmagamaḥ pūjyamāno 'psarogaṇaiḥ<BR>
13,110.095a	anekaguṇaparyantaṃ vimānavaram āsthitaḥ<BR>
13,110.095c	ramate devakanyābhir divyābharaṇabhūṣitaḥ<BR>
13,110.096a	caturviṃśe tu divase yaḥ prāśed ekabhojanam<BR>
13,110.096c	sadā dvādaśa māsān vai juhvāno jātavedasam<BR>
13,110.097a	ādityānām adhīvāse modamāno vasec ciram<BR>
13,110.097c	divyamālyāmbaradharo divyagandhānulepanaḥ<BR>
13,110.098a	vimāne kāñcane divye haṃsayukte manorame<BR>
13,110.098c	ramate devakanyānāṃ sahasrair ayutais tathā<BR>
13,110.099a	pañcaviṃśe tu divase yaḥ prāśed ekabhojanam<BR>
13,110.099c	sadā dvādaśa māsāṃs tu puṣkalaṃ yānam āruhet<BR>
13,110.100a	siṃhavyāghraprayuktaiś ca meghasvananināditaiḥ<BR>
13,110.100c	rathaiḥ sanandighoṣaiś ca pṛṣṭhataḥ so 'nugamyate<BR>
13,110.101a	devakanyāsamārūḍhai rājatair vimalaiḥ śubhaiḥ<BR>
13,110.101c	vimānam uttamaṃ divyam āsthāya sumanoharam<BR>
13,110.102a	tatra kalpasahasraṃ vai vasate strīśatāvṛte<BR>
13,110.102c	sudhārasaṃ copajīvann amṛtopamam uttamam<BR>
13,110.103a	ṣaḍviṃśe divase yas tu prāśnīyād ekabhojanam<BR>
13,110.103c	sadā dvādaśa māsāṃs tu niyato niyatāśanaḥ<BR>
13,110.104a	jitendriyo vītarāgo juhvāno jātavedasam<BR>
13,110.104c	sa prāpnoti mahābhāgaḥ pūjyamāno 'psarogaṇaiḥ<BR>
13,110.105a	saptānāṃ marutāṃ lokān vasūnāṃ cāpi so 'śnute<BR>
13,110.105c	vimāne sphāṭike divye sarvaratnair alaṃkṛte<BR>
13,110.106a	gandharvair apsarobhiś ca pūjyamānaḥ pramodate<BR>
13,110.106c	dve yugānāṃ sahasre tu divye divyena tejasā<BR>
13,110.107a	saptaviṃśe tu divase yaḥ prāśed ekabhojanam<BR>
13,110.107c	sadā dvādaśa māsāṃs tu juhvāno jātavedasam<BR>
13,110.108a	phalaṃ prāpnoti vipulaṃ devaloke ca pūjyate<BR>
13,110.108c	amṛtāśī vasaṃs tatra sa vitṛptaḥ pramodate<BR>
13,110.109a	devarṣicaritaṃ rājan rājarṣibhir adhiṣṭhitam<BR>
13,110.109c	adhyāvasati divyātmā vimānavaram āsthitaḥ<BR>
13,110.110a	strībhir manobhirāmābhī ramamāṇo madotkaṭaḥ<BR>
13,110.110c	yugakalpasahasrāṇi trīṇy āvasati vai sukham<BR>
13,110.111a	yo 'ṣṭāviṃśe tu divase prāśnīyād ekabhojanam<BR>
13,110.111c	sadā dvādaśa māsāṃs tu jitātmā vijitendriyaḥ<BR>
13,110.112a	phalaṃ devarṣicaritaṃ vipulaṃ samupāśnute<BR>
13,110.112c	bhogavāṃs tejasā bhāti sahasrāṃśur ivāmalaḥ<BR>
13,110.113a	sukumāryaś ca nāryas taṃ ramamāṇāḥ suvarcasaḥ<BR>
13,110.113c	pīnastanorujaghanā divyābharaṇabhūṣitāḥ<BR>
13,110.114a	ramayanti manaḥ kāntā vimāne sūryasaṃnibhe<BR>
13,110.114c	sarvakāmagame divye kalpāyutaśataṃ samāḥ<BR>
13,110.115a	ekonatriṃśe divase yaḥ prāśed ekabhojanam<BR>
13,110.115c	sadā dvādaśa māsān vai satyavrataparāyaṇaḥ<BR>
13,110.116a	tasya lokāḥ śubhā divyā devarājarṣipūjitāḥ<BR>
13,110.116c	vimānaṃ candraśubhrābhaṃ divyaṃ samadhigacchati<BR>
13,110.117a	jātarūpamayaṃ yuktaṃ sarvaratnavibhūṣitam<BR>
13,110.117c	apsarogaṇasaṃpūrṇaṃ gandharvair abhināditam<BR>
13,110.118a	tatra cainaṃ śubhā nāryo divyābharaṇabhūṣitāḥ<BR>
13,110.118c	manobhirāmā madhurā ramayanti madotkaṭāḥ<BR>
13,110.119a	bhogavāṃs tejasā yukto vaiśvānarasamaprabhaḥ<BR>
13,110.119c	divyo divyena vapuṣā bhrājamāna ivāmaraḥ<BR>
13,110.120a	vasūnāṃ marutāṃ caiva sādhyānām aśvinos tathā<BR>
13,110.120c	rudrāṇāṃ ca tathā lokān brahmalokaṃ ca gacchati<BR>
13,110.121a	yas tu māse gate bhuṅkte ekabhaktaṃ śamātmakaḥ<BR>
13,110.121c	sadā dvādaśa māsān vai brahmalokam avāpnuyāt<BR>
13,110.122a	sudhārasakṛtāhāraḥ śrīmān sarvamanoharaḥ<BR>
13,110.122c	tejasā vapuṣā lakṣmyā bhrājate raśmivān iva<BR>
13,110.123a	divyamālyāmbaradharo divyagandhānulepanaḥ<BR>
13,110.123c	sukheṣv abhirato yogī duḥkhānām avijānakaḥ<BR>
13,110.124a	svayaṃprabhābhir nārībhir vimānastho mahīyate<BR>
13,110.124c	rudradevarṣikanyābhiḥ satataṃ cābhipūjyate<BR>
13,110.125a	nānāvidhasurūpābhir nānārāgābhir eva ca<BR>
13,110.125c	nānāmadhurabhāṣābhir nānāratibhir eva ca<BR>
13,110.125d*0536_01	nānāvidhasugaṃdhābhir nānāveṣābhir eva ca<BR>
13,110.126a	vimāne nagarākāre sūryavat sūryasaṃnibhe<BR>
13,110.126c	pṛṣṭhataḥ somasaṃkāśe udak caivābhrasaṃnibhe<BR>
13,110.127a	dakṣiṇāyāṃ tu raktābhe adhastān nīlamaṇḍale<BR>
13,110.127c	ūrdhvaṃ citrābhisaṃkāśe naiko vasati pūjitaḥ<BR>
13,110.128a	yāvad varṣasahasraṃ tu jambūdvīpe pravarṣati<BR>
13,110.128b*0537_01	tāvad brahmādikā lokā varṣadhārāpramāṇataḥ<BR>
13,110.128c	tāvat saṃvatsarāḥ proktā brahmalokasya dhīmataḥ<BR>
13,110.129a	vipruṣaś caiva yāvantyo nipatanti nabhastalāt<BR>
13,110.129c	varṣāsu varṣatas tāvan nivasaty amaraprabhaḥ<BR>
13,110.130a	māsopavāsī varṣais tu daśabhiḥ svargam uttamam<BR>
13,110.130c	maharṣitvam athāsādya saśarīragatir bhavet<BR>
13,110.131a	munir dānto jitakrodho jitaśiśnodaraḥ sadā<BR>
13,110.131c	juhvann agnīṃś ca niyataḥ saṃdhyopāsanasevitā<BR>
13,110.132a	bahubhir niyamair evaṃ māsān aśnāti yo naraḥ<BR>
13,110.132c	abhrāvakāśaśīlaś ca tasya vāso nirucyate<BR>
13,110.133a	divaṃ gatvā śarīreṇa svena rājan yathāmaraḥ<BR>
13,110.133c	svargaṃ puṇyaṃ yathākāmam upabhuṅkte yathāvidhi<BR>
13,110.134a	eṣa te bharataśreṣṭha yajñānāṃ vidhir uttamaḥ<BR>
13,110.134c	vyākhyāto hy ānupūrvyeṇa upavāsaphalātmakaḥ<BR>
13,110.135a	daridrair manujaiḥ pārtha prāpyaṃ yajñaphalaṃ yathā<BR>
13,110.135c	upavāsam imaṃ kṛtvā gacchec ca paramāṃ gatim<BR>
13,110.135d*0538_01	vaiṣṇavīṃ vātha raudrīṃ vā pañcamīṃ brahmacāriṇaḥ<BR>
13,110.135d*0538_02	saṃvatsaravrataṃ kṛtvā kramante lokam uttamam<BR>
13,110.135e	devadvijātipūjāyāṃ rato bharatasattama<BR>
13,110.136a	upavāsavidhis tv eṣa vistareṇa prakīrtitaḥ<BR>
13,110.136c	niyateṣv apramatteṣu śaucavatsu mahātmasu<BR>
13,110.137a	dambhadrohanivṛtteṣu kṛtabuddhiṣu bhārata<BR>
13,110.137c	acaleṣv aprakampeṣu mā te bhūd atra saṃśayaḥ<BR>
13,110.137d@011_0000	yudhiṣṭhiraḥ<BR>
13,110.137d@011_0001	pitāmahena kathitā dānadharmāśritāḥ kathāḥ<BR>
13,110.137d@011_0002	mayā śrutā ṛṣīṇāṃ tu saṃnidhau keśavasya ca<BR>
13,110.137d@011_0003	punaḥ kautūhalam abhūt tām evādhyātmikīṃ prati<BR>
13,110.137d@011_0004	kathāṃ kathaya rājendra tvad anyaḥ ka udāharet<BR>
13,110.137d@011_0005	eṣa yādavadāyādas tathānujñātum arhati<BR>
13,110.137d@011_0006	jñāte tu yasmiñ jñātavyaṃ jñātaṃ bhavati bhārata<BR>
13,110.137d@011_0007	paścāc chroṣyāmahe rājñāṃ śrāvyān dharmān pitāmaha<BR>
13,110.137d@011_0008	kautūhalam ṛṣīṇāṃ tu cchettum arhasi sāṃpratam<BR>
13,110.137d@011_0009	bhīṣmaḥ<BR>
13,110.137d@011_0010	ata ūrdhvaṃ mahārāja sāṃkhyayogobhayaśāstrādhigatayāthātmyadarśanasaṃpannayor ācāryayoḥ saṃvādam anuvyākhyāsyāmaḥ | tad yathābhagavantaṃ sanatkumāram āsīnam aṅguṣṭhaparvamātraṃ mahati vimānavare  | yojanasahasramaṇḍale taruṇabhāskarapratīkāśe śayanīye mahati baddhāsanam anudhyāyantam amṛtam anāvartakaram amūrtam akṣayajam athopadiṣṭam upasasarpa bhagavantam ācāryaṃ bhagavān ācāryo rudras taṃ provāca - svāgataṃ maheśvara brahmasuta | etad āsanam āstāṃ bhagavān || ity ukte cāsīno bhagavān anantarūpo rudras taṃ provāca - bhagavān api dhyānam āvartayati | ity ukte cāha bhagavān sanatkumāras tatheti ||<BR>
13,110.137d@011_0012	tathety uktaś ca provāca bhagavāñ śaṃkaras tadā<BR>
13,110.137d@011_0013	parāvarajñaṃ sarvasya trailokyasya mahāmunim<BR>
13,110.137d@011_0014	kiṃ vā dhyānena draṣṭavyaṃ yad bhavān anupaśyati<BR>
13,110.137d@011_0015	yac ca dhyātvā na śocanti yatayas tattvadarśinaḥ<BR>
13,110.137d@011_0016	kathaya tvam imaṃ devaṃ dehināṃ yatisattama<BR>
13,110.137d@011_0017	yac ca tatpuruṣaṃ śuddham ity uktaṃ yogasāṃkhyayoḥ<BR>
13,110.137d@011_0018	kim adhyātmādhibhūtaṃ ca tathā cāpy adhidaivatam<BR>
13,110.137d@011_0019	kālasaṃkhyā ca kā deva draṣṭavyā tasya brahmaṇaḥ<BR>
13,110.137d@011_0020	saṃkhyā saṃkhyādanasyaiva yā proktā paramarṣibhiḥ<BR>
13,110.137d@011_0021	śāstradṛṣṭena mārgeṇa yathāvad yatisattama<BR>
13,110.137d@011_0022	yac ca tatpuruṣaṃ śuddhaṃ prabuddham ajaraṃ dhruvam<BR>
13,110.137d@011_0023	budhyamānāprabuddhābhyāṃ vidyāvedyaṃ tathaiva ca<BR>
13,110.137d@011_0024	vimokṣaṃ trividhaṃ caiva brūhi mokṣavidāṃ vara<BR>
13,110.137d@011_0025	parisaṃkhyāṃ ca sāṃkhyānāṃ dhyānaṃ yogeṣu cārthavat<BR>
13,110.137d@011_0026	ekatvadarśanaṃ caiva tathā nānātvadarśanam<BR>
13,110.137d@011_0027	ariṣṭāni ca tattvena tathaivotkramaṇāni ca<BR>
13,110.137d@011_0028	daivatāni ca sarvāṇi nikhilenānupūrvaśaḥ<BR>
13,110.137d@011_0029	yāny āśritāni deheṣu dehināṃ yatisattama<BR>
13,110.137d@011_0030	sarvam etad yathātattvam ākhyāhi munisattama<BR>
13,110.137d@011_0031	śreṣṭho bhavān hi sarveṣāṃ brahmajñānām anindita<BR>
13,110.137d@011_0032	caturthas tvaṃ trayāṇāṃ tu ye gatāḥ paramāṃ gatim<BR>
13,110.137d@011_0033	jñānena ca prākṛtena nirmukto mṛtyubandhanāt<BR>
13,110.137d@011_0034	vayaṃ tu vaikṛtaṃ mārgam āśritā vai kṣaraṃ sadā<BR>
13,110.137d@011_0035	param utsṛjya panthānam amṛtākṣaram eva tu<BR>
13,110.137d@011_0036	nyūne pathi nimagnās tu aiśvarye 'ṣṭaguṇe tathā<BR>
13,110.137d@011_0037	mahimānaṃ pragṛhyemaṃ vicarāmo yathāsukham<BR>
13,110.137d@011_0038	na caitat sukham atyantaṃ nyūnam etad anantaram<BR>
13,110.137d@011_0039	mūrtimat param etat syāt tv idam evaṃ susattama<BR>
13,110.137d@011_0040	punaḥ punaś ca patanaṃ mūrtimaty upadiśyate<BR>
13,110.137d@011_0041	na punar mṛtyur ity anyaṃ nirmuktānāṃ tu mūrtitaḥ<BR>
13,110.137d@011_0042	mṛtyudoṣās tv anantā vai utpadyante kṛtātmanām<BR>
13,110.137d@011_0043	martyeṣu nākapṛṣṭheṣu nirayeṣu mahāmune<BR>
13,110.137d@011_0044	tatra majjanti puruṣāḥ sukhaduḥkhena ceṣṭitāḥ<BR>
13,110.137d@011_0045	sukhaduḥkhavyapetaṃ ca yad āhur amṛtaṃ padam<BR>
13,110.137d@011_0046	tad ahaṃ śrotum icchāmi yathāvac chrutidarśanāt<BR>
13,110.137d@011_0046	sanatkumāraḥ<BR>
13,110.137d@011_0047	yad uktaṃ bhavatā vākyaṃ tattvasaṃjñeti dehinām<BR>
13,110.137d@011_0048	caturviṃśatim evātra ke cid āhur manīṣiṇaḥ<BR>
13,110.137d@011_0049	ke cid āhus trayoviṃśaṃ yathāśrutinidarśanāt<BR>
13,110.137d@011_0050	vayaṃ tu pañcaviṃśaṃ vai tad adhiṣṭhānasaṃjñitam<BR>
13,110.137d@011_0051	tattvaṃ samadhimanyāmaḥ sarvatantrapralāpanāt<BR>
13,110.137d@011_0052	avyayaś caiva vai vyaktāv ubhāv api pinākadhṛk<BR>
13,110.137d@011_0053	saha caiva vinā caiva tāv anyonyaṃ pratiṣṭhitau<BR>
13,110.137d@011_0054	hiraṇmayīṃ praviśyaiṣa mūrtiṃ mūrtimatāṃ vara<BR>
13,110.137d@011_0055	cakāra puruṣas tāta vikārapuruṣāv ubhau<BR>
13,110.137d@011_0056	avyaktād eka evaiṣa mahān ātmā prasūyate<BR>
13,110.137d@011_0057	ahaṃkāreṇa lokāṃś ca vyāpya cāhaṃkṛtena vai<BR>
13,110.137d@011_0058	vinā sarvaṃ tad avyaktād abhimanyasva śūladhṛk<BR>
13,110.137d@011_0059	bhūtasargam ahaṃkārāt tṛtīyaṃ viddhi vai kramāt<BR>
13,110.137d@011_0060	ahaṃkārāc ca bhūteṣu caturthaṃ viddhi vaikṛtam<BR>
13,110.137d@011_0061	ahaṃkārāc ca jātāni yugapad vibudheśvara<BR>
13,110.137d@011_0062	saviśeṣāṇi bhūtāni pañca prāhur manīṣiṇaḥ<BR>
13,110.137d@011_0063	caturviṃśāt tu vai proktāt pañcaviṃśo 'dhitiṣṭhati<BR>
13,110.137d@011_0064	ete sargā mayā proktāś catvāraḥ prākṛtās tv iha<BR>
13,110.137d@011_0065	ahaṃkārāc ca jātāni yugapad vibudheśvara<BR>
13,110.137d@011_0066	ahaṃkārāc ca bhūteṣu vividhārthaṃ vyajāyata<BR>
13,110.137d@011_0067	indriyair yugapat sarvaiḥ so 'nityaś ca samīkṣyate<BR>
13,110.137d@011_0068	maruttvaṃ sattvasargaś ca tuṣṭiḥ siddhis tathaiva ca<BR>
13,110.137d@011_0069	vaikṛtāni pravakṣyāmi śṛṇu tāni mahāmate<BR>
13,110.137d@011_0070	eṣā tattvacaturviṃśan mayā śāstrānumānataḥ<BR>
13,110.137d@011_0071	varṇitā tava deveśa pañcaviṃśasamanvitā<BR>
13,110.137d@011_0072	pañcamo 'nugrahaś caiva navaite prākṛtaiḥ saha<BR>
13,110.137d@011_0073	aindre 'py aham athāpy anyan mamātmani ca bhāsvaraḥ<BR>
13,110.137d@011_0074	yac ca dehamayaṃ kiṃ cit triṣu lokeṣu vidyate<BR>
13,110.137d@011_0075	sarvatraivābhimantavyaṃ tvayā tripurasūdana<BR>
13,110.137d@011_0076	anyathā ye tu paśyanti te na paśyanti brahmaja<BR>
13,110.137d@011_0077	etad avyaktaviṣayaṃ pañcaviṃśasamanvitam<BR>
13,110.137d@011_0078	anena kāraṇenaiva tattvam āhur manīṣiṇaḥ<BR>
13,110.137d@011_0079	vikāramātram etat tu tattvam ācakṣate param<BR>
13,110.137d@011_0080	nistattvaś caiṣa deveśa boddhavyaṃ tu na budhyate<BR>
13,110.137d@011_0081	yadi budhyet paraṃ buddhaṃ budhyamānaḥ surarṣabha<BR>
13,110.137d@011_0082	sanatkumāraḥ<BR>
13,110.137d@011_0082	prabuddho hy abhimanyeta yo 'yaṃ nāham iti prabho<BR>
13,110.137d@011_0083	tattvasaṃkhyā śrutā caiṣā yeṣāṃ brahmavidāṃ vara<BR>
13,110.137d@011_0084	sargasaṃkhyā mayā proktā navānām anupūrvaśaḥ<BR>
13,110.137d@011_0085	pravakṣyāmi tu te 'dhyātmam adhibhūtādhidaivatam<BR>
13,110.137d@011_0086	naitad yuktair vedavidbhir gṛhasthair<BR>
13,110.137d@011_0087	mānyair ebhis tapasā vābhipannaiḥ<BR>
13,110.137d@011_0088	yatnena dṛṣṭaṃ paramātmatattvaṃ<BR>
13,110.137d@011_0089	tattvena prāpyaṃ tu yathoktam etat<BR>
13,110.137d@011_0090	paraṃ parebhyas tv amṛtārthatattvaṃ<BR>
13,110.137d@011_0091	svabhāvasattvastham anīśam īśam<BR>
13,110.137d@011_0092	kaivalyatāṃ prāpya mahāsurottama<BR>
13,110.137d@011_0093	tavaitad ākhyāmi munīndra vṛttyā<BR>
13,110.137d@011_0094	rahasyam evānyad avāpya divyaṃ<BR>
13,110.137d@011_0095	pavitrapūtas tava mṛtyujālam<BR>
13,110.137d@011_0096	pṛthvīm imāṃ yady api ratnapūrṇāṃ<BR>
13,110.137d@011_0097	dadyān na deyaṃ tv aparīkṣitāya<BR>
13,110.137d@011_0098	nāśraddadhānāya na cānyabuddher<BR>
13,110.137d@011_0099	nājñānayuktāya na vismitāya<BR>
13,110.137d@011_0100	svādhyāyayuktāya guṇānvitāya<BR>
13,110.137d@011_0101	pradeyam etan niyatendriyāya<BR>
13,110.137d@011_0102	saṃkṣepaṃ cāpy athaiteṣāṃ tattvānāṃ vṛṣabhadhvaja<BR>
13,110.137d@011_0103	anulomānujātānāṃ pratilomaṃ pralīyatām<BR>
13,110.137d@011_0104	pravakṣyāmi tam adhyātmaṃ sādhibhūtādhidaivatam<BR>
13,110.137d@011_0105	yathāṃśujālam arkasya tathaitat pravadanti vai<BR>
13,110.137d@011_0106	saṃkṣīṇe brahmadivase jagaj jaladhim āviśet<BR>
13,110.137d@011_0107	pralīyate jale bhūmir jalam agnau pralīyate<BR>
13,110.137d@011_0108	līyate 'gnis tathā vāyau vāyur ākāśa eva tu<BR>
13,110.137d@011_0109	manasi pralīyate khaṃ tu mano 'haṃkāra eva ca<BR>
13,110.137d@011_0110	ahaṃkāras tathā tasmin mahati pravilīyate<BR>
13,110.137d@011_0111	mahān avyakta ity āhus tad ekatvaṃ pracakṣate<BR>
13,110.137d@011_0112	avyaktasya mahādeva pralayaṃ viddhi brahmaṇi<BR>
13,110.137d@011_0113	evam asyāsakṛt krīḍām āhus tattvavido janāḥ<BR>
13,110.137d@011_0114	adhyātmam adhibhūtaṃ ca tathaivāpy adhidaivatam<BR>
13,110.137d@011_0115	yathāvad uditaṃ śāstraṃ yoge tu sumahātmabhiḥ<BR>
13,110.137d@011_0116	tathaiva ceha sāṃkhye tu parisaṃkhyātmacintakaiḥ<BR>
13,110.137d@011_0117	prapañcitārtham etāvan mahādeva mahātmabhiḥ<BR>
13,110.137d@011_0118	brahmeti vidyād adhyātmaṃ puruṣaṃ cādhidaivatam<BR>
13,110.137d@011_0119	prabhavaṃ sarvabhūtānāṃ rakṣaṇaṃ tatra karma ca<BR>
13,110.137d@011_0120	adhyātmaṃ prāṇam ity āhuḥ kratum apy adhidaivatam<BR>
13,110.137d@011_0121	rathaṃ ca yajñavāho 'tra karmāhaṃkāra eva ca<BR>
13,110.137d@011_0122	adhyātmaṃ tu mano vidyāc candramāś cādhidaivatam<BR>
13,110.137d@011_0123	daivaṃ ca prabhavaś caiva karma vyāhṛtayas tathā<BR>
13,110.137d@011_0124	vidyāt tu śrotram adhyātmam ākāśam adhidaivatam<BR>
13,110.137d@011_0125	sarvabhāvābhidhānārthaṃ śabdaḥ karma sadā smṛtam<BR>
13,110.137d@011_0126	tvag adhyātmam atho vidyād vāyur atrādhidaivatam<BR>
13,110.137d@011_0127	saṃnipātaya vijñānaṃ sarvakarma ca tatra ha<BR>
13,110.137d@011_0128	adhyātmaṃ cakṣur ity āhur bhāskaro 'trādhidaivatam<BR>
13,110.137d@011_0129	jñāpanaṃ sarvavarṇānāṃ rūpaṃ karma sadā smṛtam<BR>
13,110.137d@011_0130	jihveti vidyād adhyātmam āpaś cātrādhidaivatam<BR>
13,110.137d@011_0131	pāyur adhyātmam ity āhur yathāvad yatisattamāḥ<BR>
13,110.137d@011_0132	visargam adhibhūtaṃ ca mitraṃ cāpy adhidaivatam<BR>
13,110.137d@011_0133	upastho 'dhyātmam ity āhur devadeva pinākadhṛk<BR>
13,110.137d@011_0134	anubhāvo 'dhibhūtaṃ tu daivataṃ ca prajāpatiḥ<BR>
13,110.137d@011_0135	pādāv adhyātmam ity āhus triśūlāṅka manīṣiṇaḥ<BR>
13,110.137d@011_0136	gantavyam adhibhūtaṃ tu viṣṇus tatrādhidaivatam<BR>
13,110.137d@011_0137	vāg adhyātmaṃ tathaivāhuḥ pinākiṃs tattvadarśinaḥ<BR>
13,110.137d@011_0138	vaktavyam adhibhūtaṃ tu vahnis tatrādhidaivatam<BR>
13,110.137d@011_0139	etad adhyātmam atulaṃ sādhibhūtādhidaivatam<BR>
13,110.137d@011_0140	mayā tu varṇitaṃ samyag dehinām amararṣabha<BR>
13,110.137d@011_0141	etat kīṭapataṃge ca śvapāke śuni hastini<BR>
13,110.137d@011_0142	putrikādaṃśamaśake brāhmaṇe gavi pārthive<BR>
13,110.137d@011_0143	sarvam eva hi draṣṭavyam anyathā mā vicintaya<BR>
13,110.137d@011_0144	ato 'nyathā ye paśyanti na samyak teṣu darśanam<BR>
13,110.137d@011_0145	devadānavagandharvayakṣarākṣasakiṃnarāḥ<BR>
13,110.137d@011_0146	yan na jānanti ko hy eṣa kuto vā bhagavān iti<BR>
13,110.137d@011_0147	om ity ekākṣaraṃ brahma yat tat sadasataḥ param<BR>
13,110.137d@011_0148	anādimadhyaparyantaṃ kūṭastham acalaṃ dhruvam<BR>
13,110.137d@011_0149	yogeśvaraṃ padmanābhaṃ viṣṇuṃ jiṣṇuṃ jagatpatim<BR>
13,110.137d@011_0150	anādinidhanaṃ devaṃ devadevaṃ sanātanam<BR>
13,110.137d@011_0151	aprameyam avijñeyaṃ hariṃ nārāyaṇaṃ prabhum<BR>
13,110.137d@011_0152	kṛtāñjaliḥ śucir bhūtvā praṇamya prayato 'rcayet<BR>
13,110.137d@011_0153	anādyantaṃ paraṃ brahma na devā ṛṣayo viduḥ<BR>
13,110.137d@011_0154	eko 'yaṃ veda bhagavāṃs trātā nārāyaṇo hariḥ<BR>
13,110.137d@011_0155	nārāyaṇād ṛṣigaṇās tataḥ siddhā mahoragāḥ<BR>
13,110.137d@011_0156	devā devarṣayaś caiva yaṃ vidur duḥkhabheṣajam<BR>
13,110.137d@011_0157	yam āhur vijitakleśaṃ yasmiṃś ca vihitāḥ prajāḥ<BR>
13,110.137d@011_0158	yasmiṃl lokāḥ sphurantīme jāle śakunayo yathā<BR>
13,110.137d@011_0159	saptarṣayo manaḥ sapta sāṃkhyās tu munidarśanāt<BR>
13,110.137d@011_0160	saptarṣayaś cendriyāṇi pañca buddhīndriyāṇi ca<BR>
13,110.137d@011_0161	śrotrayoś ca diśaḥ prāhur manasi tv atha candramāḥ<BR>
13,110.137d@011_0162	manaḥ ṣaṣṭhaṃ buddhiḥ saptamī hy ātmani sthāpitāni, śarīreṣu nātmani |<BR>
13,110.137d@011_0163	tasya hi kāraṇāni bhavanti | sarvāṇy api sarvakarmasu vā viṣayeṣu vā yuñjanti yathātmani svāni karmāṇi pravṛttāni | saptasv api viṣayāṇāṃ vyāpakāni |<BR>
13,110.137d@011_0164	tāny eva svapato bhūtagrāmasyājam ātmānaṃ devalokasthānasaṃmitaṃ dehāntaragāminaṃ mumukṣuṃ vānupraviśanti sūkṣmāṇi pralīyante |<BR>
13,110.137d@011_0165	mokṣakāle tam ekaṃ na kaś cid vetti svāparam |<BR>
13,110.137d@011_0166	evaṃ praviṣṭeṣu bhūteṣu ko jāgartīty ucyate | nidrāprasupteṣu vātra jāgrat svapnaśīlo 'tra sadane ca devadyotano bhagavāṃś cātra kṣetrajño buddhir vā | sa hi suptasyāpi svapnadarśanāni paśyati |<BR>
13,110.137d@011_0167	apratibuddheṣu lokeṣu sa eva pratibudhyate |<BR>
13,110.137d@011_0168	sanatkumāraḥ<BR>
13,110.137d@011_0168	sa eṣa prājñaḥ | atha taijasaḥ kāyāgniḥ | sa hi suptasyātmā vā | aviduṣo vāpratibudhyamānasyānnaṃ pacatīty ante 'vatiṣṭhate | etad ātmānam adhikṛtyānujñātam iti |<BR>
13,110.137d@011_0169	prabhavaś cāpyayas tāta varṇitas te 'nupūrvaśaḥ<BR>
13,110.137d@011_0170	tathādhyātmādhibhūtaṃ ca tathaivātrādhidaivatam<BR>
13,110.137d@011_0171	nikhilena tu vakṣyāmi daivatānīha dehinām<BR>
13,110.137d@011_0172	yāny āśritāni deheṣu yāni pṛcchasi śaṃkara<BR>
13,110.137d@011_0173	vācy agnis tv atha jihvāyāṃ somaḥ prāṇe tu mārutaḥ<BR>
13,110.137d@011_0174	rūpe cāpy atha nakṣatraṃ jihvāyāṃ cāpa eva tu<BR>
13,110.137d@011_0175	nābhyāṃ samudraś ca vibhur nakharoma tathaiva ca<BR>
13,110.137d@011_0176	vanaspativanauṣadhyas tv aṅgeṣu marutas tathā<BR>
13,110.137d@011_0177	saṃvatsarāḥ parvasu ca ākāśe daivamānuṣe<BR>
13,110.137d@011_0178	udāne vidyud abhavad vyāne parjanya eva ca<BR>
13,110.137d@011_0179	stanayor eva cākāśaṃ bale cendras tathābhavat<BR>
13,110.137d@011_0180	matāv apy atha ceśānas tv apāne rudra eva ca<BR>
13,110.137d@011_0181	gandharvāpsaraso vyāne satye mitraś ca śaṃkara<BR>
13,110.137d@011_0182	prajñāyāṃ varuṇaś caiva cakṣuṣy āditya eva ca<BR>
13,110.137d@011_0183	śarīre pṛthivī caiva pādayor viṣṇur eva ca<BR>
13,110.137d@011_0184	pāyau mitras tathopasthe prajāpatir ariṃdama<BR>
13,110.137d@011_0185	mūrdhni caiva diśaḥ prāhur buddhau brahmā pratiṣṭhitaḥ<BR>
13,110.137d@011_0186	budhyamāno ''tmaniṣṭhaḥ syād adhiṣṭhātā tu śaṃkara<BR>
13,110.137d@011_0187	abuddhaś cābhavat tasmād budhyamānān na saṃśayaḥ<BR>
13,110.137d@011_0188	ābhyām anyaḥ paro buddho vedavādeṣu śaṃkara<BR>
13,110.137d@011_0189	yadāśritāni deheṣu daivatāni pṛthak pṛthak<BR>
13,110.137d@011_0190	yo 'gnaye yajate nityam ātmayājī samāhitaḥ<BR>
13,110.137d@011_0191	ya evam anupaśyeta daivatāni samāhitaḥ<BR>
13,110.137d@011_0192	so 'tra yogī bhavaty eva ya evam anupaśyati<BR>
13,110.137d@011_0193	sa sarvayajñayājibhyo hy ātmayājī viśiṣyate<BR>
13,110.137d@011_0194	mukhe juhoti yo nityaṃ kṛtsnaṃ viśvam idaṃ jagat<BR>
13,110.137d@011_0195	so ''tmavit procyate tajjñair mahādeva mahātmabhiḥ<BR>
13,110.137d@011_0196	sarvebhyaḥ paramebhyo vai daivatebhyo hy ātmayājinā<BR>
13,110.137d@011_0197	gantavyaṃ param ākāṅkṣan param eva vicintayan<BR>
13,110.137d@011_0198	yathā saṃkramate dehād dehī tripurasūdana<BR>
13,110.137d@011_0199	tathāsya sthānam ākhyāsye pṛthaktveneha śaṃkara<BR>
13,110.137d@011_0200	pādābhyāṃ vaiṣṇavaṃ sthānam āpnoti viniyojanāt<BR>
13,110.137d@011_0201	pāyunā mitram āpnoti upasthena prajāpatim<BR>
13,110.137d@011_0202	nābhyā ca vāruṇaṃ sthānaṃ stanābhyāṃ tu bhuvo labhet<BR>
13,110.137d@011_0203	bāhubhyāṃ vāsavaṃ sthānaṃ śrotrābhyām āpnuyād diśaḥ<BR>
13,110.137d@011_0204	ādityaṃ cakṣuṣā sthānaṃ mūrdhnā brahmaṇa eva ca<BR>
13,110.137d@011_0205	atha mūrdhasu yaḥ prāṇān dhārayeta samāhitaḥ<BR>
13,110.137d@011_0206	buddhyā mānam avāpnoti dravyāvasthaṃ na saṃśayaḥ<BR>
13,110.137d@011_0207	avyaktāt paramaṃ śuddham aprameyam anāmayam<BR>
13,110.137d@011_0208	tam āhuḥ paramaṃ nityaṃ yad yad āpnoti buddhimān<BR>
13,110.137d@011_0209	budhyamānāprabuddhābhyāṃ sa buddha iti paṭhyate<BR>
13,110.137d@011_0210	budhyamānam abuddhaś ca nityam evānupaśyati<BR>
13,110.137d@011_0211	vikārapuruṣas tv eṣa budhyamāna iti smṛtaḥ<BR>
13,110.137d@011_0212	pañcaviṃśatitattvaṃ tat procyate tatra saṃśayaḥ<BR>
13,110.137d@011_0213	sa eṣa prakṛtisthatvāt tasthur ity upadiśyate<BR>
13,110.137d@011_0214	mahān ātmā mahādeva mahān atrādhitiṣṭhati<BR>
13,110.137d@011_0215	adhiṣṭhānād adhiṣṭhātā procyate śāstradarśanāt<BR>
13,110.137d@011_0216	eṣa cetayate deva mohajālam abuddhimān<BR>
13,110.137d@011_0217	avyaktasyaiva sādharmyam etad āhur manīṣiṇaḥ<BR>
13,110.137d@011_0218	so 'haṃ so 'ham ato nityād ajñānād iti manyate<BR>
13,110.137d@011_0219	yadi budhyati caivāyaṃ manyeyam iti bhāsvaraḥ<BR>
13,110.137d@011_0220	na prabuddho na varteta pānīyaṃ matsyako yathā<BR>
13,110.137d@011_0221	devatā nikhilenaitāḥ proktās tribhuvaneśvara<BR>
13,110.137d@011_0222	yogakṛtyaṃ tu tāvan me tvaṃ nibodhānupūrvaśaḥ<BR>
13,110.137d@011_0223	śūnyāgāreṣv araṇyeṣu sāgare vā guhāsu vā<BR>
13,110.137d@011_0224	viṣṭambhayitvā trīn daṇḍān avāpto hy advayo bhavet<BR>
13,110.137d@011_0225	prāṅmukhodaṅmukho vāpi tathā paścānmukho 'pi vā<BR>
13,110.137d@011_0226	dakṣiṇāvadano vāpi baddhvā vidhivad āsanam<BR>
13,110.137d@011_0227	svastikenopasaṃviṣṭaḥ kāyam unnāmya bhāsvaram<BR>
13,110.137d@011_0228	yathopadiṣṭaṃ guruṇā tathā tad brahma dhārayet<BR>
13,110.137d@011_0229	laghvāhāro yato dāntas trikālaparivarjakaḥ<BR>
13,110.137d@011_0230	mūtrotsargapurīṣābhyām āhāre ca samāhitaḥ<BR>
13,110.137d@011_0231	śeṣakālaṃ tu yuñjīta manasā susamāhitaḥ<BR>
13,110.137d@011_0232	indriyāṇīndriyārthebhyo manasā vinivartayet<BR>
13,110.137d@011_0233	manas tathaiva saṃgṛhya buddhyā buddhimatāṃ vara<BR>
13,110.137d@011_0234	vidhāvamānaṃ dhairyeṇa visphurantam itas tataḥ<BR>
13,110.137d@011_0235	nirudhya sarvasaṃkalpāṃs tato vai sthiratāṃ vrajet<BR>
13,110.137d@011_0236	ekāgras tad vijānīyāt sarvaṃ guhyatamaṃ param<BR>
13,110.137d@011_0237	nivātastha ivālolo yathā dīpo 'tidīpyate<BR>
13,110.137d@011_0238	ūrdhvam eva na tiryak ca tathaiva bhrāmyate manaḥ<BR>
13,110.137d@011_0239	hṛdisthas tiṣṭhate yo 'sau tathaivābhimukho yadā<BR>
13,110.137d@011_0240	mano bhavati deveśa pāṣāṇam iva niścalam<BR>
13,110.137d@011_0241	sa nirjane vinirghoṣe saghoṣe cāvasañ jane<BR>
13,110.137d@011_0242	yukto yo na vikampeta yogī yogavidhiḥ śrutaḥ<BR>
13,110.137d@011_0243	tataḥ paśyati tad brahma jvalad ātmani saṃsthitam<BR>
13,110.137d@011_0244	vidyud ambudhare yadvat tadvad ekam anāśrayam<BR>
13,110.137d@011_0245	tamasy agādhe tiṣṭhantaṃ nistamaskam acetanam<BR>
13,110.137d@011_0246	cetayānam acetaṃ ca dīpyamānaṃ svatejasā<BR>
13,110.137d@011_0247	aṅguṣṭhaparvamātraṃ tan naiḥśreyasam aninditam<BR>
13,110.137d@011_0248	mahad bhūtam anantaṃ ca svatantraṃ vigatajvaram<BR>
13,110.137d@011_0249	jyotiṣāṃ jyotiṣaṃ devaṃ viṣṇum atyantanirmalam<BR>
13,110.137d@011_0250	nārāyaṇam aṇīyāṃsam īśvarāṇām adhīśvaram<BR>
13,110.137d@011_0251	viśvataḥ paramaṃ nityaṃ viśvaṃ nārāyaṇaṃ prabhum<BR>
13,110.137d@011_0252	avijñāya nimajjanti lokāḥ saṃsārasāgare<BR>
13,110.137d@011_0253	yaṃ dṛṣṭvā yatayas tāta na śocanti gatajvarāḥ<BR>
13,110.137d@011_0254	janmamṛtyubhayān muktās tīrṇāḥ saṃsārasāgaram<BR>
13,110.137d@011_0255	aṇimā laghimā bhūmā prāptiḥ prākāmyam eva ca<BR>
13,110.137d@011_0256	īśitvaṃ ca vaśitvaṃ ca yatrakāmāvasāyitā<BR>
13,110.137d@011_0257	etad aṣṭaguṇaṃ yogaṃ yogānām abhitaḥ smṛtam<BR>
13,110.137d@011_0258	dṛṣṭvātmānaṃ nirātmānam aprameyaṃ sanātanam<BR>
13,110.137d@011_0259	te viśanti śarīrāṇi yogenānena bhāsvaram<BR>
13,110.137d@011_0260	daityadevamanuṣyāṇāṃ balena balavattamāḥ<BR>
13,110.137d@011_0261	etat tattvam anādyantaṃ yad bhavān anupṛcchati<BR>
13,110.137d@011_0262	nityaṃ vayam upāsyāmo yogadharmaṃ sanātanam<BR>
13,110.137d@011_0263	yogadharmān na dharmo 'sti garīyān surasattama<BR>
13,110.137d@011_0264	etad dharmaṃ hi dharmāṇām apunarbhavasaṃskṛtam<BR>
13,110.137d@011_0265	tattvataḥ param astīti ke cid āhur manīṣiṇaḥ<BR>
13,110.137d@011_0266	ke cid āhuḥ paraṃ nāsti ye jñānaphalam āśritāḥ<BR>
13,110.137d@011_0267	jñānasthaḥ puruṣas tv eṣa vikṛtaḥ svena varṇitaḥ<BR>
13,110.137d@011_0268	yaṃ dhyānenānupaśyanti nityaṃ yogaparāyaṇāḥ<BR>
13,110.137d@011_0269	tam eva puruṣaṃ devaṃ ke cid eva maheśvara<BR>
13,110.137d@011_0270	nityam anyatamāḥ prāhur jñānaṃ paramakaṃ smṛtam<BR>
13,110.137d@011_0271	jñānam eva vinirmuktāḥ sāṃkhyā gacchanti kevalam<BR>
13,110.137d@011_0272	cintādhyātmani cānyatra yogāḥ paramabuddhayaḥ<BR>
13,110.137d@011_0273	uktam etāvad etat te yogadarśanam uttamam<BR>
13,110.137d@011_0274	sanatkumāraḥ<BR>
13,110.137d@011_0274	sāṃkhyajñānaṃ pravakṣyāmi parisaṃkhyānidarśanam<BR>
13,110.137d@011_0275	indriyebhyo manaḥ pūrvam ahaṃkāras tataḥ param<BR>
13,110.137d@011_0276	ahaṃkārāt parā buddhir buddheḥ parataraṃ mahat<BR>
13,110.137d@011_0277	mahataḥ param avyaktam avyaktāt puruṣaḥ paraḥ<BR>
13,110.137d@011_0278	etāvad etat sāṃkhyānāṃ darśanaṃ devasattama<BR>
13,110.137d@011_0279	avyaktaṃ buddhyahaṃkārau mahābhūtāni pañca ca<BR>
13,110.137d@011_0280	manas tathā viśeṣāś ca daśa caivendriyāṇi ca<BR>
13,110.137d@011_0281	eṣā tattvacaturviṃśan mahāpuruṣasaṃmitā<BR>
13,110.137d@011_0282	budhyamānena deveśa cetanena mahātmanā<BR>
13,110.137d@011_0283	saṃyogam etayor nityam āhur avyaktapuṃsayoḥ<BR>
13,110.137d@011_0284	ekatvaṃ ca bahutvaṃ ca sargapralayakoṭiśaḥ<BR>
13,110.137d@011_0285	tamaḥsaṃjñitam etad dhi pravadanti triśūladhṛk<BR>
13,110.137d@011_0286	samutpāṭya yathāvyaktāj jīvā yānti punaḥ punaḥ<BR>
13,110.137d@011_0287	ādir eṣa mahān ātmā guṇānām iti naḥ prabho<BR>
13,110.137d@011_0288	guṇasthatvād guṇaṃ tv enam āhur avyaktalakṣaṇam<BR>
13,110.137d@011_0289	etenādhyuṣito vyaktas triguṇaṃ cetayaty atha<BR>
13,110.137d@011_0290	acetanaprakṛtyaiṣa na cānyam anubudhyate<BR>
13,110.137d@011_0291	budhyamāno hy ahaṃkārī nityaṃ mānāprabodhanāt<BR>
13,110.137d@011_0292	vimalasya viśuddhasya nīrujasya mahātmanaḥ<BR>
13,110.137d@011_0293	vimalodāraśīlaḥ syād budhyamānāprabuddhayoḥ<BR>
13,110.137d@011_0294	draṣṭā bhavaty abhoktā ca sattvamūrtiś ca nirguṇaḥ<BR>
13,110.137d@011_0295	budhyamānāprabuddhābhyām anya eva tu nirguṇaḥ<BR>
13,110.137d@011_0296	upekṣakaḥ śucis tābhyām ubhābhyām ayutas tathā<BR>
13,110.137d@011_0297	budhyamāno na budhyeta buddham evaṃ sanātanam<BR>
13,110.137d@011_0298	sa eva buddher avyaktasvabhāvatvād acetanaḥ<BR>
13,110.137d@011_0299	so 'ham eva na me 'nyo 'sti ya evam abhimanyate<BR>
13,110.137d@011_0300	na manyate mamānyo 'sti yena ceto 'smy acetanaḥ<BR>
13,110.137d@011_0301	evam evābhimanyeta budhyamāno 'py anātmavān<BR>
13,110.137d@011_0302	aham eva na me 'nyo 'sti na prabuddhavaśānugaḥ<BR>
13,110.137d@011_0303	avyaktastho guṇān eṣa nityam evābhimanyate<BR>
13,110.137d@011_0304	tenādhiṣṭhitatattvajñair mahadbhir abhidhīyate<BR>
13,110.137d@011_0305	ahaṃkāreṇa saṃyuktas tatas tam abhimanyate<BR>
13,110.137d@011_0306	kṣetraṃ praviśya durbuddhir budhyamāno hy anātmavān<BR>
13,110.137d@011_0307	aham eva sṛjaty anyaṃ dvitīyaṃ lokasārathiḥ<BR>
13,110.137d@011_0308	sarvabhāvair ahaṃkārais tṛtīyaṃ sargasaṃjñitam<BR>
13,110.137d@011_0309	tato bhūtāny ahaṃkāram ahaṃkāro mano 'sṛjat<BR>
13,110.137d@011_0310	sarvasrotasy abhimukhaṃ saṃprāvartata buddhimān<BR>
13,110.137d@011_0311	tathaiva yajñe bhūteṣu viṣayārthī punaḥ punaḥ<BR>
13,110.137d@011_0312	indriyaiḥ saha śūlāṅka pañcapañcabhir eva ca<BR>
13,110.137d@011_0313	mano veda na cātmānam ahaṃkāraṃ prajāpatiḥ<BR>
13,110.137d@011_0314	na veda vāpy ahaṃkāro buddhiṃ buddhimatāṃ vara<BR>
13,110.137d@011_0315	evam ete mahābhāga netare nayavādinaḥ<BR>
13,110.137d@011_0316	ahaṃkāreṇa saṃyuktaḥ srotasy abhimukhaḥ sadā<BR>
13,110.137d@011_0317	evam eṣa vikārātmā mahāpuruṣasaṃjñakaḥ<BR>
13,110.137d@011_0318	pratanoti jagat kṛtsnaṃ punar ādadate 'sakṛt<BR>
13,110.137d@011_0319	saṃsaktatvāj jagat kṛtsnam avyaktasya hṛdi sthitam<BR>
13,110.137d@011_0320	saṃviśad rajanīṃ kṛtsnāṃ niśānte divasāgame<BR>
13,110.137d@011_0321	punar ātmā vijayate bahavo nirguṇās tathā<BR>
13,110.137d@011_0322	ajñānena samāyuktaḥ so 'vyaktena tamotmanā<BR>
13,110.137d@011_0323	yadi hy eṣo nu manyeta mamāsti parato 'paraḥ<BR>
13,110.137d@011_0324	sa punaḥ punar ātmānaṃ na kuryād ākṣipeta ca<BR>
13,110.137d@011_0325	etam avyaktaviṣayaṃ sūkṣmaṃ manyeta buddhimān<BR>
13,110.137d@011_0326	pañcaviṃśaṃ mahādeva mahāpuruṣavaikṛtam<BR>
13,110.137d@011_0327	prabuddho buddhavān etat sṛjamānam abuddhavān<BR>
13,110.137d@011_0328	guṇān punaś ca tān eva so ''tmanātmani nikṣipet<BR>
13,110.137d@011_0329	avyaktasya vaśībhūto so 'jñānasya tamotmanaḥ<BR>
13,110.137d@011_0330	budhyamāno hy abuddhasya buddhas tad anubhujyate<BR>
13,110.137d@011_0331	upekṣakaḥ śucir vyagraḥ so 'liṅgaḥ so 'vraṇo 'malaḥ<BR>
13,110.137d@011_0332	ṣaḍviṃśo bhagavān āste buddhaḥ śuddho nirāmayaḥ<BR>
13,110.137d@011_0333	avyaktādi viśeṣāntam etad vaidyā vadanty uta<BR>
13,110.137d@011_0334	etair eva vihīnaṃ tu ke cid āhur manīṣiṇaḥ<BR>
13,110.137d@011_0335	nistattvaṃ budhyamānās tu ke cid āhur mahāmate<BR>
13,110.137d@011_0336	ke cid āhur mahātmānas tattvasaṃjñitam eva tu<BR>
13,110.137d@011_0337	tattvasya śravaṇād enaṃ tattvam eva vadanti vai<BR>
13,110.137d@011_0338	tattvasaṃśrayaṇāc caiva sattvavantaṃ maheśvara<BR>
13,110.137d@011_0339	evam eṣa vikārātmā budhyamāno mahābhuja<BR>
13,110.137d@011_0340	avyakto bhavate vyaktau sattvaṃ sattvaṃ tathā guṇau<BR>
13,110.137d@011_0341	vidyā ca bhavate 'vidyā bhavate grahasaṃjñitam<BR>
13,110.137d@011_0342	ya evam anubudhyante yogasāṃkhyāś ca tattvataḥ<BR>
13,110.137d@011_0343	te 'vyaktaṃ śaṃkarāgāḍhaṃ muñcante śāstrabuddhayaḥ<BR>
13,110.137d@011_0344	teṣām evaṃ tu vadatāṃ śāstrārthaṃ sūkṣmadarśinām<BR>
13,110.137d@011_0345	buddhir vistīryate sarvaṃ tailabindur ivāmbhasi<BR>
13,110.137d@011_0346	vidyā tu sarvavidyānām avabodha iti smṛtaḥ<BR>
13,110.137d@011_0347	yena vidyām avidyāṃ ca vindanti yatisattamāḥ<BR>
13,110.137d@011_0348	saiṣā trayī parā vidyā caturthy ānvīkṣikī smṛtā<BR>
13,110.137d@011_0349	yāṃ budhyamāno budhyeta buddhyātmani samaṃ gataḥ<BR>
13,110.137d@011_0350	aprabuddham athāvyaktam avidyāsaṃjñakaṃ smṛtam<BR>
13,110.137d@011_0351	vimohanaṃ tu śokena kevalena samanvitam<BR>
13,110.137d@011_0352	etad buddhvā bhaved buddhaḥ kim anyad buddhalakṣaṇam<BR>
13,110.137d@011_0353	ye tv etan nāvabudhyante te prabuddhavaśānugāḥ<BR>
13,110.137d@011_0354	te punaḥ punar avyaktāj janiṣyanty abudhātmanaḥ<BR>
13,110.137d@011_0355	tam eva tulayiṣyanti abuddhavaśavartinaḥ<BR>
13,110.137d@011_0356	ye cāpy anye tanmanasas te 'py etatphalabhāginaḥ<BR>
13,110.137d@011_0357	viditvaitaṃ na śocanti yogopetārthadarśinaḥ<BR>
13,110.137d@011_0358	svātantryaṃ pratilapsyante kevalatvaṃ ca bhāsvaram<BR>
13,110.137d@011_0359	ajñānabandhanān muktās tīrṇāḥ saṃsārabandhanāt<BR>
13,110.137d@011_0360	ajñānasāgaraṃ ghoram agādhaṃ tam asaṃjñakam<BR>
13,110.137d@011_0361	yatra majjanti bhūtāni punaḥ punar ariṃdama<BR>
13,110.137d@011_0362	eṣā vidyā tathāvidyā kathitā te mayārthataḥ<BR>
13,110.137d@011_0363	yasmin deyaṃ ca no grāhyaṃ sāṃkhyāḥ sāṃkhyaṃ tathaiva ca<BR>
13,110.137d@011_0364	tathā caikatvanānātvam akṣaraṃ kṣaram eva ca<BR>
13,110.137d@011_0365	nigadiṣyāmi deveśa vimokṣaṃ trividhaṃ ca te<BR>
13,110.137d@011_0366	budhyamānāprabuddhābhyām abuddhasya prapañcanam<BR>
13,110.137d@011_0367	bhūya eva nibodha tvaṃ devānāṃ devasattama<BR>
13,110.137d@011_0368	yac ca kiṃ cic chrutaṃ na syād dṛṣṭaṃ naiva ca kiṃ cana<BR>
13,110.137d@011_0369	sanatkumāraḥ<BR>
13,110.137d@011_0369	tac ca te saṃpravakṣyāmi ekāgraḥ śṛṇu tatparaḥ<BR>
13,110.137d@011_0370	ariṣṭāni pravakṣyāmi tattvena śṛṇu tad bhavān<BR>
13,110.137d@011_0371	madhya uttaratas tāta dakṣiṇāmukhaniṣṭhitam<BR>
13,110.137d@011_0372	vidyutsaṃsthānapuruṣaṃ yadi paśyeta mānavaḥ<BR>
13,110.137d@011_0373	varṣatrayeṇa jānīyād dehanyāsam upasthitam<BR>
13,110.137d@011_0374	etat phalam ariṣṭasya śaṃkarāhur manīṣiṇaḥ<BR>
13,110.137d@011_0375	śuddhamaṇḍalam ādityam araśmim atha paśyataḥ<BR>
13,110.137d@011_0376	varṣārdhakena jānīyād dehanyāsam upasthitam<BR>
13,110.137d@011_0377	chidrāṃ candramasaś chāyāṃ pādāv apy anupaśyataḥ<BR>
13,110.137d@011_0378	saṃvatsareṇa jānīyād dehanyāsam upasthitam<BR>
13,110.137d@011_0379	kanīnikāyām aśiraḥ puruṣaṃ yadi paśyati<BR>
13,110.137d@011_0380	jānīyāt ṣaṭsu māseṣu dehanyāsam upasthitam<BR>
13,110.137d@011_0381	karṇau pidhāya hastābhyāṃ śabdaṃ na śṛṇuyād yadi<BR>
13,110.137d@011_0382	vijānīyāt tu māsena dehanyāsam upasthitam<BR>
13,110.137d@011_0383	visragandham upāghrāti surabhiṃ prāpya bhāsvaram<BR>
13,110.137d@011_0384	devatāyatanastho 'pi saptarātreṇa mṛtyubhāk<BR>
13,110.137d@011_0385	sarvāṅgadhāraṇāvasthāṃ dhārayeta samāhitaḥ<BR>
13,110.137d@011_0386	yathā sa mṛtyuṃ jayati nānyatheha maheśvara<BR>
13,110.137d@011_0387	yadi jīvitum iccheta cirakālaṃ mahāmune<BR>
13,110.137d@011_0388	atha necchec ciraṃ kālaṃ tyajed ātmānam ātmanā<BR>
13,110.137d@011_0389	kevalaṃ cintayānas tu niṣkalaṃ sa nirāmayam<BR>
13,110.137d@011_0390	atha taṃ nirvikāraṃ tu prakṛteḥ paramaṃ śuciḥ<BR>
13,110.137d@011_0391	puruṣaṃ tena sādharmyaṃ dehanyāsam upāśnuyāt<BR>
13,110.137d@011_0392	jāgrato hi mayoktāni tavāriṣṭāni tattvataḥ<BR>
13,110.137d@011_0393	dhāraṇāc caiva sarvāṅge mṛtyuṃ jīyāt surarṣabha<BR>
13,110.137d@011_0394	ekatvadarśanaṃ bhūyo nānātvaṃ ca nibodha me<BR>
13,110.137d@011_0395	akṣaraṃ ca kṣaraṃ caiva catuṣṭayavidhānataḥ<BR>
13,110.137d@011_0396	avyaktādīni tattvāni sarvāṇy eva mahādyute<BR>
13,110.137d@011_0397	āhuś caturviṃśatimaṃ vikāraṃ puruṣānvitam<BR>
13,110.137d@011_0398	ekatvadarśanaṃ caiva nānātvenāvaraṃ smṛtam<BR>
13,110.137d@011_0399	pañcaviṃśativargaḥ syād apavargo 'jarāmaraḥ<BR>
13,110.137d@011_0400	sa nirvikāraḥ puruṣas tattvenaivopadiśyate<BR>
13,110.137d@011_0401	sa eva pañcaviṃśas tu vikāraḥ puruṣaḥ smṛtaḥ<BR>
13,110.137d@011_0402	yady eṣa nirvikāraḥ syāt tattvaṃ na tu bhaved bhava<BR>
13,110.137d@011_0403	vikārā vidyamānās tu tattvasaṃjñaka ucyate<BR>
13,110.137d@011_0404	yady eṣo 'vyaktatāṃ naiti vyatirekān na saṃśayaḥ<BR>
13,110.137d@011_0405	tathā bhavati nistattvas tathā sattvas tathā guṇaḥ<BR>
13,110.137d@011_0406	vikāraguṇasaṃtyāgāt prakṛtyanyatvataḥ śuciḥ<BR>
13,110.137d@011_0407	tadā nānātvatām eti sargahīno 'pavargabhāk<BR>
13,110.137d@011_0408	bodhyamānaḥ prabudhyeta samo bhavati buddhimān<BR>
13,110.137d@011_0409	akṣaraś ca bhavaty eṣa yathā vā cyutavān kṣaṇāt<BR>
13,110.137d@011_0410	avyaktā vyaktir uktā syān nirguṇasya guṇākarāt<BR>
13,110.137d@011_0411	etad ekatvanānātvam akṣaraḥ kṣara eva ca<BR>
13,110.137d@011_0412	vyākhyātaṃ tava śūlāṅka tathāriṣṭāni caiva hi<BR>
13,110.137d@011_0413	vimokṣalakṣaṇaṃ śeṣaṃ tad apīha bravīmi te<BR>
13,110.137d@011_0414	yaṃ jñātvā yatayaḥ prāptāḥ kevalatvam anāmayam<BR>
13,110.137d@011_0415	sāṃkhyāś cāpy atha yogāś ca dagdhapaṅkā gatajvarāḥ<BR>
13,110.137d@011_0416	amūrtitvam anuprāptā nirguṇā nirbhayā bhava<BR>
13,110.137d@011_0417	vipāpmāno mahādeva muktāḥ saṃsārasāgarāt<BR>
13,110.137d@011_0418	saraṇe prajanādāne guṇānāṃ prakṛtiḥ sadā<BR>
13,110.137d@011_0419	parā pramattā satatam etāvat kāryakāraṇam<BR>
13,110.137d@011_0420	asac caiva ca sac caiva kurute sa punaḥ punaḥ<BR>
13,110.137d@011_0421	caitanyena purāṇena cetanācetanāt paraḥ<BR>
13,110.137d@011_0422	yas tu cetayate ceto manasā caikabuddhikam<BR>
13,110.137d@011_0423	sa naiva san na caivāsat sadasan na ca saṃsmṛtaḥ<BR>
13,110.137d@011_0424	vyatiriktaś ca śuddhaś ca so 'nyaś cāprakṛtis tathā<BR>
13,110.137d@011_0425	upekṣakaś ca prakṛter vikārapuruṣaḥ smṛtaḥ<BR>
13,110.137d@011_0426	vikārapuruṣeṇaiṣā saṃyuktā sṛjate jagat<BR>
13,110.137d@011_0427	punar ādadate caiva guṇānām anyathātmani<BR>
13,110.137d@011_0428	matsyodakāt sa saṃjñātaḥ prakṛter eva karmaṇaḥ<BR>
13,110.137d@011_0429	tadvat kṣetrasahasrāṇi sa eva prakariṣyati<BR>
13,110.137d@011_0430	kṣetrapralayatajjñas tu kṣetrajña iti cocyate<BR>
13,110.137d@011_0431	saṃyogo nitya ity āhur ye janās tattvadarśinaḥ<BR>
13,110.137d@011_0432	evam eṣa hy asat sac ca vikārapuruṣaḥ smṛtaḥ<BR>
13,110.137d@011_0433	vikārāpadyamānaṃ tu vikṛtiṃ pravadanti naḥ<BR>
13,110.137d@011_0434	yadā tv eṣa vikārasya prakṛtānīti manyate<BR>
13,110.137d@011_0435	tadā vikāratām eti vikārānyatvatāṃ vrajet<BR>
13,110.137d@011_0436	prakṛtyā ca vikāraiś ca vyatirikto yadā bhavet<BR>
13,110.137d@011_0437	śuci yat paramaṃ śuddhaṃ pratibuddhaṃ sanātanam<BR>
13,110.137d@011_0438	ayuktaṃ niṣkalaṃ śuddham avyayājaram avraṇam<BR>
13,110.137d@011_0439	sametya tena śuddhena budhyamānaḥ sa bhāsvaraḥ<BR>
13,110.137d@011_0440	vimokṣaṃ bhajate vyaktād aprabuddhād acetanāt<BR>
13,110.137d@011_0441	udumbarād vā maśakaḥ pralayān nirgato yathā<BR>
13,110.137d@011_0442	tathāvyaktasya saṃtyāgān nirmamaḥ pañcaviṃśakaḥ<BR>
13,110.137d@011_0443	yathā puṣkaraparṇastho jalabindur na saṃśliṣet<BR>
13,110.137d@011_0444	tathaivāvyaktaviṣaye na lipyet pañcaviṃśakaḥ<BR>
13,110.137d@011_0445	ākāśa iva niḥsaṅgas tathāsaṅgas tathā varaḥ<BR>
13,110.137d@011_0446	pañcaviṃśatitamo buddho buddhena samatāṃ gataḥ<BR>
13,110.137d@011_0447	etad dhi prakṛtaṃ jñānaṃ tattvataś ca samutthitam<BR>
13,110.137d@011_0448	pūrvajebhyas tathotpannaṃ brahmajebhyas tato 'nagha<BR>
13,110.137d@011_0449	ādisargo mahābāho tāmasenāvṛtaṃ param<BR>
13,110.137d@011_0450	praviṣṭāvayavaṃ devam abhedyam ajarāmaram<BR>
13,110.137d@011_0451	sanakaḥ sanandanaś caiva tṛtīyaś ca sanātanaḥ<BR>
13,110.137d@011_0452	te viduḥ paramaṃ dharmam avyayaṃ vyayadharṣaṇam<BR>
13,110.137d@011_0453	avyaktāt paramāt sūkṣmād avraṇān mūrtisaṃjñakāt<BR>
13,110.137d@011_0454	kṣetrajño bhagavān āste nārāyaṇaparāyaṇaḥ<BR>
13,110.137d@011_0455	asmākaṃ sahajātānām utpannaṃ jñānam uttamam<BR>
13,110.137d@011_0456	ete hi mūrtimanto vai lokān pravicarāmahe<BR>
13,110.137d@011_0457	punaḥ punaḥ prajātā vai tatra tatra pinākadhṛk<BR>
13,110.137d@011_0458	dvaṃdvair virajyamānasya jñānam utpannam uttamam<BR>
13,110.137d@011_0459	kapilān mūlaācāryāt tattvabuddhiviniścayam<BR>
13,110.137d@011_0460	yogasāṃkhyam avāptaṃ me kārtsnyena munisattamāt<BR>
13,110.137d@011_0461	tena saṃbodhitāḥ śiṣyā bahavas tattvadarśinaḥ<BR>
13,110.137d@011_0462	tad buddhvā bahavaḥ śiṣyā mayāpy etan nidarśitāḥ<BR>
13,110.137d@011_0463	janmamṛtyuharaṃ tathyaṃ jñānaṃ jñeyaṃ sanātanam<BR>
13,110.137d@011_0464	yaj jñātvā nānuśocanti tattvajñānān nirindriyāḥ<BR>
13,110.137d@011_0465	śuddhabījamalāś caiva vipaṅkā vai nirakṣarāḥ<BR>
13,110.137d@011_0466	svatantrās te svatantreṇa saṃmitā niṣkalāḥ smṛtāḥ<BR>
13,110.137d@011_0467	śāśvatāś cāvyayāś caiva tamogrāhyāś ca bhāsvarāḥ<BR>
13,110.137d@011_0468	vipāpmānas tathā sarve sattvasthāś cāpi nirvraṇāḥ<BR>
13,110.137d@011_0469	vimuktāḥ kevalāś caiva vītamohabhayās tathā<BR>
13,110.137d@011_0470	amūrtās te mahābhāga sarve ca vigatajvarāḥ<BR>
13,110.137d@011_0471	hiraṇyanābhas triśirās tathā prahrādabhāskarau<BR>
13,110.137d@011_0472	vasur viśvāvasuś caiva sārdhaṃ pañcaśikhas tathā<BR>
13,110.137d@011_0473	gārgyo 'thāsurir āvantyo gautamo 'vrata eva ca<BR>
13,110.137d@011_0474	kātyāyano 'tha namucir hariś ca damanaś ca ha<BR>
13,110.137d@011_0475	ete cānye ca bahavas tattvam evopadarśitāḥ<BR>
13,110.137d@011_0476	ke cin muktāḥ sthitāḥ ke cic chandataś cāpare mṛtāḥ<BR>
13,110.137d@011_0477	darśitās trividhaṃ bandhaṃ vimokṣaṃ trividhaṃ tathā<BR>
13,110.137d@011_0478	ajñānaṃ caiva rāgaś ca saṃyogaṃ prākṛtaṃ tathā<BR>
13,110.137d@011_0479	etebhyo bandhanaṃ proktaṃ vimokṣam api me śṛṇu<BR>
13,110.137d@011_0480	paritas tāvatā samyak saṃbandho yāvatā kṛtaḥ<BR>
13,110.137d@011_0481	kṛtsnakṣayaparityāgād vimokṣa iti naḥ śrutiḥ<BR>
13,110.137d@011_0482	bhīṣmaḥ<BR>
13,110.137d@011_0482	nivṛttaḥ sarvasaṅgebhyaḥ kevalaḥ puruṣo 'malaḥ<BR>
13,110.137d@011_0483	ity evam uktvā bhagavān īśvarāya mahātmane<BR>
13,110.137d@011_0484	sanatkumāraḥ prayayāv ākāśaṃ samupāśritaḥ<BR>
13,111.001	yudhiṣṭhira uvāca<BR>
13,111.001a	yad varaṃ sarvatīrthānāṃ tad bravīhi pitāmaha<BR>
13,111.001c	yatra vai paramaṃ śaucaṃ tan me vyākhyātum arhasi<BR>
13,111.002	bhīṣma uvāca<BR>
13,111.002a	sarvāṇi khalu tīrthāni guṇavanti manīṣiṇām<BR>
13,111.002c	yat tu tīrthaṃ ca śaucaṃ ca tan me śṛṇu samāhitaḥ<BR>
13,111.003a	agādhe vimale śuddhe satyatoye dhṛtihrade<BR>
13,111.003c	snātavyaṃ mānase tīrthe sattvam ālambya śāśvatam<BR>
13,111.004a	tīrthaśaucam anarthitvamārdavaṃ satyam ārjavam<BR>
13,111.004c	ahiṃsā sarvabhūtānām ānṛśaṃsyaṃ damaḥ śamaḥ<BR>
13,111.005a	nirmamā nirahaṃkārā nirdvaṃdvā niṣparigrahāḥ<BR>
13,111.005c	śucayas tīrthabhūtās te ye bhaikṣam upabhuñjate<BR>
13,111.006a	tattvavit tv anahaṃbuddhis tīrthaṃ paramam ucyate<BR>
13,111.006b*0539_01	nārāyaṇe 'tha rudre vā bhaktis tīrthaṃ paraṃ matam<BR>
13,111.006c	śaucalakṣaṇam etat te sarvatraivānvavekṣaṇam<BR>
13,111.007a	rajas tamaḥ sattvam atho yeṣāṃ nirdhautam ātmanaḥ<BR>
13,111.007c	śaucāśauce na te saktāḥ svakāryaparimārgiṇaḥ<BR>
13,111.008a	sarvatyāgeṣv abhiratāḥ sarvajñāḥ sarvadarśinaḥ<BR>
13,111.008c	śaucena vṛttaśaucārthās te tīrthāḥ śucayaś ca te<BR>
13,111.009a	nodakaklinnagātras tu snāta ity abhidhīyate<BR>
13,111.009c	sa snāto yo damasnātaḥ sabāhyābhyantaraḥ śuciḥ<BR>
13,111.010a	atīteṣv anapekṣā ye prāpteṣv artheṣu nirmamāḥ<BR>
13,111.010c	śaucam eva paraṃ teṣāṃ yeṣāṃ notpadyate spṛhā<BR>
13,111.011a	prajñānaṃ śaucam eveha śarīrasya viśeṣataḥ<BR>
13,111.011c	tathā niṣkiṃcanatvaṃ ca manasaś ca prasannatā<BR>
13,111.012a	vṛttaśaucaṃ manaḥśaucaṃ tīrthaśaucaṃ paraṃ hitam<BR>
13,111.012c	jñānotpannaṃ ca yac chaucaṃ tac chaucaṃ paramaṃ matam<BR>
13,111.013a	manasātha pradīpena brahmajñānabalena ca<BR>
13,111.013c	snātā ye mānase tīrthe tajjñāḥ kṣetrajñadarśinaḥ<BR>
13,111.014a	samāropitaśaucas tu nityaṃ bhāvasamanvitaḥ<BR>
13,111.014c	kevalaṃ guṇasaṃpannaḥ śucir eva naraḥ sadā<BR>
13,111.015a	śarīrasthāni tīrthāni proktāny etāni bhārata<BR>
13,111.015c	pṛthivyāṃ yāni tīrthāni puṇyāni śṛṇu tāny api<BR>
13,111.016a	yathā śarīrasyoddeśāḥ śucayaḥ parinirmitāḥ<BR>
13,111.016c	tathā pṛthivyā bhāgāś ca puṇyāni salilāni ca<BR>
13,111.017a	prārthanāc caiva tīrthasya snānāc ca pitṛtarpaṇāt<BR>
13,111.017c	dhunanti pāpaṃ tīrtheṣu pūtā yānti divaṃ sukham<BR>
13,111.018a	parigrahāc ca sādhūnāṃ pṛthivyāś caiva tejasā<BR>
13,111.018c	atīva puṇyās te bhāgāḥ salilasya ca tejasā<BR>
13,111.019a	manasaś ca pṛthivyāś ca puṇyatīrthās tathāpare<BR>
13,111.019c	ubhayor eva yaḥ snātaḥ sa siddhiṃ śīghram āpnuyāt<BR>
13,111.020a	yathā balaṃ kriyāhīnaṃ kriyā vā balavarjitā<BR>
13,111.020c	neha sādhayate kāryaṃ samāyuktas tu sidhyati<BR>
13,111.021a	evaṃ śarīraśaucena tīrthaśaucena cānvitaḥ<BR>
13,111.021c	tataḥ siddhim avāpnoti dvividhaṃ śaucam uttamam<BR>
13,111.021d@012_0000	yudhiṣṭhiraḥ<BR>
13,111.021d@012_0001	sarveṣām upavāsānāṃ yac chreyaḥ sumahat phalam<BR>
13,111.021d@012_0002	bhīṣmaḥ<BR>
13,111.021d@012_0002	yac cāpy asaṃśayaṃ loke tan me tvaṃ vaktum arhasi<BR>
13,111.021d@012_0003	śṛṇu rājan yathā gītaṃ svayam eva svayaṃbhuvā<BR>
13,111.021d@012_0004	yat kṛtvā nirvṛto bhūyāt puruṣo nātra saṃśayaḥ<BR>
13,111.021d@012_0005	dvādaśyāṃ mārgaśīrṣe tu ahorātreṇa keśavam<BR>
13,111.021d@012_0006	arcyāśvamedham āpnoti duṣkṛtaṃ cāsya naśyati<BR>
13,111.021d@012_0007	tathaiva pauṣamāse tu pūjya nārāyaṇeti ca<BR>
13,111.021d@012_0008	vājapeyam avāpnoti siddhiṃ ca paramāṃ vrajet<BR>
13,111.021d@012_0009	ahorātreṇa dvādaśyāṃ māghamāse tu mādhavam<BR>
13,111.021d@012_0010	rājasūyam avāpnoti kulaṃ caiva samuddharet<BR>
13,111.021d@012_0011	tathaiva phālgune māsi govindeti ca pūjayet<BR>
13,111.021d@012_0012	atirātram avāpnoti somalokaṃ ca gacchati<BR>
13,111.021d@012_0013	ahorātreṇa dvādaśyāṃ caitre viṣṇur iti smaran<BR>
13,111.021d@012_0014	pauṇḍarīkam avāpnoti devalokaṃ ca gacchati<BR>
13,111.021d@012_0015	vaiśākhamāse dvādaśyāṃ pūjayan madhusūdanam<BR>
13,111.021d@012_0016	agniṣṭomam avāpnoti somalokaṃ ca gacchati<BR>
13,111.021d@012_0017	ahorātreṇa dvādaśyāṃ jyeṣṭhe māsi trivikramam<BR>
13,111.021d@012_0018	gavāmayam avāpnoti apsarobhiś ca modate<BR>
13,111.021d@012_0019	āṣāḍhe māsi dvādaśyāṃ vāmaneti ca pūjayet<BR>
13,111.021d@012_0020	naramedham avāpnoti puṇyaṃ ca labhate mahat<BR>
13,111.021d@012_0021	ahorātreṇa dvādaśyāṃ śrāvaṇe māsi śrīdharam<BR>
13,111.021d@012_0022	pañcayajñān avāpnoti vimānasthaḥ sa modate<BR>
13,111.021d@012_0023	tathā bhādrapade māsi hṛṣīkeśeti pūjayan<BR>
13,111.021d@012_0024	sautrāmaṇim avāpnoti pūtātmā bhavate ca hi<BR>
13,111.021d@012_0025	dvādaśyām āśvine māsi padmanābheti cārcayan<BR>
13,111.021d@012_0026	gosahasraphalaṃ puṇyaṃ prāpnuyān nātra saṃśayaḥ<BR>
13,111.021d@012_0027	dvādaśyāṃ kārttike māsi pūjya dāmodareti ca<BR>
13,111.021d@012_0028	gavāṃ yajñam avāpnoti pumān strī vā na saṃśayaḥ<BR>
13,111.021d@012_0029	abhyarcya puṇḍarīkākṣam evaṃ saṃvatsaraṃ tu yaḥ<BR>
13,111.021d@012_0030	jātismaratvaṃ prāpnoti vindyād bahu suvarṇakam<BR>
13,111.021d@012_0031	ahany ahani tadbhāvam upendraṃ yo 'dhigacchati<BR>
13,111.021d@012_0032	samāpte bhojayed viprān atha vā dāpayed dhṛtam<BR>
13,111.021d@012_0033	ataḥparaṃ nopavāso bhavatīti viniścayaḥ<BR>
13,111.021d@012_0034	uvāca bhagavān viṣṇuḥ svayam eva purātanam<BR>
13,111.021d@012A_0000	vaiśaṃpāyanaḥ<BR>
13,111.021d@012A_0001	śaratalpagataṃ bhīṣmaṃ vṛddhaṃ kurupitāmaham<BR>
13,111.021d@012A_0002	upagamya mahāprājñaḥ paryapṛcchad yudhiṣṭhiraḥ<BR>
13,111.021d@012A_0002	yudhiṣṭhiraḥ<BR>
13,111.021d@012A_0003	jñānaṃ rūpaṃ ca saubhāgyaṃ priyatvaṃ ca kathaṃ bhavet<BR>
13,111.021d@012A_0004	bhīṣmaḥ<BR>
13,111.021d@012A_0004	dharmārthakāmasaṃyuktaḥ sukhabhāgī kathaṃ bhavet<BR>
13,111.021d@012A_0005	mārgaśīrṣasya māsasya candre mūlena saṃyute<BR>
13,111.021d@012A_0006	pādau mūlena rājendra jaṅghāyām atha rohiṇīm<BR>
13,111.021d@012A_0007	aśvinyāṃ sakthinī caiva ūrū cāṣāḍhayos tathā<BR>
13,111.021d@012A_0008	guhyaṃ tu phālgunī vidyāt kṛttikā kaṭikās tathā<BR>
13,111.021d@012A_0009	nābhiṃ bhādrapade vidyād revatyām akṣimaṇḍalam<BR>
13,111.021d@012A_0010	pṛṣṭham eva dhaniṣṭhāsu anurādhottarās tathā<BR>
13,111.021d@012A_0011	bāhubhyāṃ tu viśākhāsu hastau hasteṣu nirdiśet<BR>
13,111.021d@012A_0012	punarvasv aṅgulī rājann āśleṣāsu nakhās tathā<BR>
13,111.021d@012A_0013	grīvā jyeṣṭhā ca rājendra śravaṇena tu karṇayoḥ<BR>
13,111.021d@012A_0014	mukhaṃ puṣyeṇa rājendra dantoṣṭhau svātir ucyate<BR>
13,111.021d@012A_0015	hastaṃ śatabhiṣāṃ caiva maghāṃ caivātha nāsikām<BR>
13,111.021d@012A_0016	netre mṛgaśiro vidyāl lalāṭaṃ mitram eva tu<BR>
13,111.021d@012A_0017	bharaṇyāṃ tu śiro vidyāt keśān ārdrāṃ narādhipa<BR>
13,111.021d@012A_0018	samāpte tu ghṛtaṃ dadyād brāhmaṇe vedapārage<BR>
13,111.021d@012A_0019	subhago darśanīyaś ca jñānī bhogī ca jāyate<BR>
13,111.021d@012A_0020	jāyate paripūrṇāṅgaḥ paurṇamāsyām ivoḍurāṭ<BR>
13,112.001	yudhiṣṭhira uvāca<BR>
13,112.001a	pitāmaha mahābāho sarvaśāstraviśārada<BR>
13,112.001c	śrotum icchāmi martyānāṃ saṃsāravidhim uttamam<BR>
13,112.002a	kena vṛttena rājendra vartamānā narā yudhi<BR>
13,112.002c	prāpnuvanty uttamaṃ svargaṃ kathaṃ ca narakaṃ nṛpa<BR>
13,112.003a	mṛtaṃ śarīram utsṛjya kāṣṭhaloṣṭasamaṃ janāḥ<BR>
13,112.003c	prayānty amuṃ lokam itaḥ ko vai tān anugacchati<BR>
13,112.004	bhīṣma uvāca<BR>
13,112.004a	asāv āyāti bhagavān bṛhaspatir udāradhīḥ<BR>
13,112.004c	pṛcchainaṃ sumahābhāgam etad guhyaṃ sanātanam<BR>
13,112.005a	naitad anyena śakyaṃ hi vaktuṃ kena cid adya vai<BR>
13,112.005c	vaktā bṛhaspatisamo na hy anyo vidyate kva cit<BR>
13,112.006	vaiśaṃpāyana uvāca<BR>
13,112.006a	tayoḥ saṃvadator evaṃ pārthagāṅgeyayos tadā<BR>
13,112.006c	ājagāma viśuddhātmā bhagavān sa bṛhaspatiḥ<BR>
13,112.007a	tato rājā samutthāya dhṛtarāṣṭrapurogamaḥ<BR>
13,112.007c	pūjām anupamāṃ cakre sarve te ca sabhāsadaḥ<BR>
13,112.008a	tato dharmasuto rājā bhagavantaṃ bṛhaspatim<BR>
13,112.008c	upagamya yathānyāyaṃ praśnaṃ papraccha suvrataḥ<BR>
13,112.009	yudhiṣṭhira uvāca<BR>
13,112.009a	bhagavan sarvadharmajña sarvaśāstraviśārada<BR>
13,112.009c	martyasya kaḥ sahāyo vai pitā mātā suto guruḥ<BR>
13,112.010a	mṛtaṃ śarīram utsṛjya kāṣṭhaloṣṭasamaṃ janāḥ<BR>
13,112.010c	gacchanty amutralokaṃ vai ka enam anugacchati<BR>
13,112.011	bṛhaspatir uvāca<BR>
13,112.011a	ekaḥ prasūto rājendra jantur eko vinaśyati<BR>
13,112.011c	ekas tarati durgāṇi gacchaty ekaś ca durgatim<BR>
13,112.012a	asahāyaḥ pitā mātā tathā bhrātā suto guruḥ<BR>
13,112.012c	jñātisaṃbandhivargaś ca mitravargas tathaiva ca<BR>
13,112.013a	mṛtaṃ śarīram utsṛjya kāṣṭhaloṣṭasamaṃ janāḥ<BR>
13,112.013c	muhūrtam upatiṣṭhanti tato yānti parāṅmukhāḥ<BR>
13,112.013e	tais tac charīram utsṛṣṭaṃ dharma eko 'nugacchati<BR>
13,112.014a	tasmād dharmaḥ sahāyārthe sevitavyaḥ sadā nṛbhiḥ<BR>
13,112.014c	prāṇī dharmasamāyukto gacchate svargatiṃ parām<BR>
13,112.014e	tathaivādharmasaṃyukto narakāyopapadyate<BR>
13,112.015a	tasmān nyāyāgatair arthair dharmaṃ seveta paṇḍitaḥ<BR>
13,112.015c	dharma eko manuṣyāṇāṃ sahāyaḥ pāralaukikaḥ<BR>
13,112.016a	lobhān mohād anukrośād bhayād vāpy abahuśrutaḥ<BR>
13,112.016c	naraḥ karoty akāryāṇi parārthe lobhamohitaḥ<BR>
13,112.017a	dharmaś cārthaś ca kāmaś ca tritayaṃ jīvite phalam<BR>
13,112.017c	etat trayam avāptavyam adharmaparivarjitam<BR>
13,112.018	yudhiṣṭhira uvāca<BR>
13,112.018a	śrutaṃ bhagavato vākyaṃ dharmayuktaṃ paraṃ hitam<BR>
13,112.018c	śarīravicayaṃ jñātuṃ buddhis tu mama jāyate<BR>
13,112.019a	mṛtaṃ śarīrarahitaṃ sūkṣmam avyaktatāṃ gatam<BR>
13,112.019c	acakṣurviṣayaṃ prāptaṃ kathaṃ dharmo 'nugacchati<BR>
13,112.020	bṛhaspatir uvāca<BR>
13,112.020a	pṛthivī vāyur ākāśam āpo jyotiś ca pañcamam<BR>
13,112.020c	buddhir ātmā ca sahitā dharmaṃ paśyanti nityadā<BR>
13,112.021a	prāṇinām iha sarveṣāṃ sākṣibhūtāni cāniśam<BR>
13,112.021c	etaiś ca sa ha dharmo 'pi taṃ jīvam anugacchati<BR>
13,112.022a	tvagasthimāṃsaṃ śukraṃ ca śoṇitaṃ ca mahāmate<BR>
13,112.022c	śarīraṃ varjayanty ete jīvitena vivarjitam<BR>
13,112.023a	tato dharmasamāyuktaḥ sa jīvaḥ sukham edhate<BR>
13,112.023a*0540_01	prāpnute jīva eva hi<BR>
13,112.023a*0540_02	tato 'sya karma paśyanti śubhaṃ vā yadi vāśubham<BR>
13,112.023a*0540_03	devatāḥ pañcabhūtasthāḥ kiṃ bhūyaḥ śrotum icchasi<BR>
13,112.023c	iha loke pare caiva kiṃ bhūyaḥ kathayāmi te<BR>
13,112.024	yudhiṣṭhira uvāca<BR>
13,112.024a	anudarśitaṃ bhagavatā yathā dharmo 'nugacchati<BR>
13,112.024c	etat tu jñātum icchāmi kathaṃ retaḥ pravartate<BR>
13,112.025	bṛhaspatir uvāca<BR>
13,112.025a	annam aśnanti ye devāḥ śarīrasthā nareśvara<BR>
13,112.025c	pṛthivī vāyur ākāśam āpo jyotir manas tathā<BR>
13,112.026a	tatas tṛpteṣu rājendra teṣu bhūteṣu pañcasu<BR>
13,112.026c	manaḥṣaṣṭheṣu śuddhātman retaḥ saṃpadyate mahat<BR>
13,112.027a	tato garbhaḥ saṃbhavati strīpuṃsoḥ pārtha saṃgame<BR>
13,112.027c	etat te sarvam ākhyātaṃ kiṃ bhūyaḥ śrotum icchasi<BR>
13,112.028	yudhiṣṭhira uvāca<BR>
13,112.028a	ākhyātam etad bhavatā garbhaḥ saṃjāyate yathā<BR>
13,112.028c	yathā jātas tu puruṣaḥ prapadyati tad ucyatām<BR>
13,112.029	bṛhaspatir uvāca<BR>
13,112.029a	āsannamātraḥ satataṃ tair bhūtair abhibhūyate<BR>
13,112.029c	vipramuktaś ca tair bhūtaiḥ punar yāty aparāṃ gatim<BR>
13,112.029e	sa tu bhūtasamāyuktaḥ prāpnute jīva eva ha<BR>
13,112.030a	tato 'sya karma paśyanti śubhaṃ vā yadi vāśubham<BR>
13,112.030c	devatāḥ pañcabhūtasthāḥ kiṃ bhūyaḥ śrotum icchasi<BR>
13,112.031	yudhiṣṭhira uvāca<BR>
13,112.031a	tvagasthimāṃsam utsṛjya taiś ca bhūtair vivarjitaḥ<BR>
13,112.031c	jīvaḥ sa bhagavan kvasthaḥ sukhaduḥkhe samaśnute<BR>
13,112.032	bṛhaspatir uvāca<BR>
13,112.032*0541_01	bhogavaśyaṃ karmavaśyaṃ yātanāvaśyam ity api<BR>
13,112.032*0541_02	etat trayāṇām āsādya karmataḥ so 'śnute phalam<BR>
13,112.032a	jīvo dharmasamāyuktaḥ śīghraṃ retastvam āgataḥ<BR>
13,112.032c	strīṇāṃ puṣpaṃ samāsādya sūte kālena bhārata<BR>
13,112.033a	yamasya puruṣaiḥ kleśaṃ yamasya puruṣair vadham<BR>
13,112.033c	duḥkhaṃ saṃsāracakraṃ ca naraḥ kleśaṃ ca vindati<BR>
13,112.034a	ihaloke ca sa prāṇī janmaprabhṛti pārthiva<BR>
13,112.034c	svakṛtaṃ karma vai bhuṅkte dharmasya phalam āśritaḥ<BR>
13,112.035a	yadi dharmaṃ yathāśakti janmaprabhṛti sevate<BR>
13,112.035c	tataḥ sa puruṣo bhūtvā sevate nityadā sukham<BR>
13,112.036a	athāntarā tu dharmasya adharmam upasevate<BR>
13,112.036c	sukhasyānantaraṃ duḥkhaṃ sa jīvo 'py adhigacchati<BR>
13,112.036c*0542_01	duḥkhasyānantaraṃ sukham<BR>
13,112.036c*0542_02	etad dvayaṃ dhruvaṃ baddhaḥ<BR>
13,112.037a	adharmeṇa samāyukto yamasya viṣayaṃ gataḥ<BR>
13,112.037c	mahad duḥkhaṃ samāsādya tiryagyonau prajāyate<BR>
13,112.038a	karmaṇā yena yeneha yasyāṃ yonau prajāyate<BR>
13,112.038c	jīvo mohasamāyuktas tan me nigadataḥ śṛṇu<BR>
13,112.039a	yad etad ucyate śāstre setihāse sacchandasi<BR>
13,112.039c	yamasya viṣayaṃ ghoraṃ martyo lokaḥ prapadyate<BR>
13,112.039d*0543_01	yad etad ucyate nityam akṛtvā puruṣaḥ sadā<BR>
13,112.039d*0543_02	kṛmiyonim avāpnoti bahuśaḥ patitas tathā<BR>
13,112.039d*0544_01	iha sthānāni puṇyāni devatulyāni bhūtale<BR>
13,112.039d*0544_02	tiryagyonyatiriktāni gatimanti ca sarvaśaḥ<BR>
13,112.039d*0544_03	yamasya viṣaye puṇye brahmalokasame guṇaiḥ<BR>
13,112.039d*0544_04	karmabhir niyatair baddho jantur duḥkhāny upāśnute<BR>
13,112.039d*0544_05	yena yena tu pāpena karmaṇā puruṣo gatim<BR>
13,112.039d*0544_06	prayāti narakaṃ ghoraṃ tat te vakṣyāmy ataḥ param<BR>
13,112.040a	adhītya caturo vedān dvijo mohasamanvitaḥ<BR>
13,112.040c	patitāt pratigṛhyātha kharayonau prajāyate<BR>
13,112.041a	kharo jīvati varṣāṇi daśa pañca ca bhārata<BR>
13,112.041c	kharo mṛto balīvardaḥ sapta varṣāṇi jīvati<BR>
13,112.042a	balīvardo mṛtaś cāpi jāyate brahmarākṣasaḥ<BR>
13,112.042c	brahmarakṣas tu trīn māsāṃs tato jāyati brāhmaṇaḥ<BR>
13,112.043a	patitaṃ yājayitvā tu kṛmiyonau prajāyate<BR>
13,112.043c	tatra jīvati varṣāṇi daśa pañca ca bhārata<BR>
13,112.044a	kṛmibhāvāt pramuktas tu tato jāyati gardabhaḥ<BR>
13,112.044c	gardabhaḥ pañca varṣāṇi pañca varṣāṇi sūkaraḥ<BR>
13,112.044d*0545_01	kukkuṭaḥ pañca varṣāṇi pañca varṣāṇi jambukaḥ<BR>
13,112.044e	śvā varṣam ekaṃ bhavati tato jāyati mānavaḥ<BR>
13,112.045a	upādhyāyasya yaḥ pāpaṃ śiṣyaḥ kuryād abuddhimān<BR>
13,112.045c	sa jīva iha saṃsārāṃs trīn āpnoti na saṃśayaḥ<BR>
13,112.046a	prāk śvā bhavati rājendra tataḥ kravyāt tataḥ kharaḥ<BR>
13,112.046c	tataḥ pretaḥ parikliṣṭaḥ paścāj jāyati brāhmaṇaḥ<BR>
13,112.047a	manasāpi guror bhāryāṃ yaḥ śiṣyo yāti pāpakṛt<BR>
13,112.047c	so 'dhamān yāti saṃsārān adharmeṇeha cetasā<BR>
13,112.048a	śvayonau tu sa saṃbhūtas trīṇi varṣāṇi jīvati<BR>
13,112.048c	tatrāpi nidhanaṃ prāptaḥ kṛmiyonau prajāyate<BR>
13,112.049a	kṛmibhāvam anuprāpto varṣam ekaṃ sa jīvati<BR>
13,112.049c	tatas tu nidhanaṃ prāpya brahmayonau prajāyate<BR>
13,112.050a	yadi putrasamaṃ śiṣyaṃ gurur hanyād akāraṇe<BR>
13,112.050c	ātmanaḥ kāmakāreṇa so 'pi haṃsaḥ prajāyate<BR>
13,112.051a	pitaraṃ mātaraṃ vāpi yas tu putro 'vamanyate<BR>
13,112.051c	so 'pi rājan mṛto jantuḥ pūrvaṃ jāyati gardabhaḥ<BR>
13,112.051d*0546_01	gardabhatvaṃ tu saṃprāpya daśa varṣāṇi jīvati<BR>
13,112.051d*0546_02	saṃvatsaraṃ tu kumbhīras tato jāyati mānavaḥ<BR>
13,112.051d*0546_03	putrasya mātāpitarau yasya ruṣṭāv ubhāv api<BR>
13,112.051d*0546_04	gurvapadhyānataḥ so 'pi mṛto jāyati gardabhaḥ<BR>
13,112.052a	kharo jīvati māsāṃs tu daśa śvā ca caturdaśa<BR>
13,112.052c	biḍālaḥ sapta māsāṃs tu tato jāyati mānavaḥ<BR>
13,112.053a	mātāpitaram ākruśya sārikaḥ saṃprajāyate<BR>
13,112.053c	tāḍayitvā tu tāv eva jāyate kacchapo nṛpa<BR>
13,112.054a	kacchapo daśa varṣāṇi trīṇi varṣāṇi śalyakaḥ<BR>
13,112.054c	vyālo bhūtvā tu ṣaṇ māsāṃs tato jāyati mānuṣaḥ<BR>
13,112.055a	bhartṛpiṇḍam upāśnan yo rājadviṣṭāni sevate<BR>
13,112.055c	so 'pi mohasamāpanno mṛto jāyati vānaraḥ<BR>
13,112.056a	vānaro daśa varṣāṇi trīṇi varṣāṇi mūṣakaḥ<BR>
13,112.056c	śvā bhūtvā cātha ṣaṇ māsāṃs tato jāyati mānuṣaḥ<BR>
13,112.056d*0547_01	mṛto vānarayonau syāt tato bhavati sūkaraḥ<BR>
13,112.056d*0547_02	tataḥ śvā cāpi bhavati tato bhavati mānuṣaḥ<BR>
13,112.057a	nyāsāpahartā tu naro yamasya viṣayaṃ gataḥ<BR>
13,112.057c	saṃsārāṇāṃ śataṃ gatvā kṛmiyonau prajāyate<BR>
13,112.058a	tatra jīvati varṣāṇi daśa pañca ca bhārata<BR>
13,112.058c	duṣkṛtasya kṣayaṃ gatvā tato jāyati mānuṣaḥ<BR>
13,112.059a	asūyako naraś cāpi mṛto jāyati śārṅgakaḥ<BR>
13,112.059b*0548_01	asūyakaḥ kutsitaś ca caṇḍālo duḥkham aśnute<BR>
13,112.059c	viśvāsahartā tu naro mīno jāyati durmatiḥ<BR>
13,112.060a	bhūtvā mīno 'ṣṭa varṣāṇi mṛgo jāyati bhārata<BR>
13,112.060c	mṛgas tu caturo māsāṃs tataś chāgaḥ prajāyate<BR>
13,112.061a	chāgas tu nidhanaṃ prāpya pūrṇe saṃvatsare tataḥ<BR>
13,112.061c	kīṭaḥ saṃjāyate jantus tato jāyati mānuṣaḥ<BR>
13,112.062a	dhānyān yavāṃs tilān māṣān kulatthān sarṣapāṃś caṇān<BR>
13,112.062c	kalāyān atha mudgāṃś ca godhūmān atasīs tathā<BR>
13,112.063a	sasyasyānyasya hartā ca mohāj jantur acetanaḥ<BR>
13,112.063c	sa jāyate mahārāja mūṣako nirapatrapaḥ<BR>
13,112.063d*0549_01	mūṣako jāyate paścāt sūkaro jāyate tataḥ<BR>
13,112.064a	tataḥ pretya mahārāja punar jāyati sūkaraḥ<BR>
13,112.064c	sūkaro jātamātras tu rogeṇa mriyate nṛpa<BR>
13,112.065a	śvā tato jāyate mūḍhaḥ karmaṇā tena pārthiva<BR>
13,112.065c	śvā bhūtvā pañca varṣāṇi tato jāyati mānuṣaḥ<BR>
13,112.066a	paradārābhimarśaṃ tu kṛtvā jāyati vai vṛkaḥ<BR>
13,112.066c	śvā sṛgālas tato gṛdhro vyālaḥ kaṅko bakas tathā<BR>
13,112.067a	bhrātur bhāryāṃ tu durbuddhir yo dharṣayati mohitaḥ<BR>
13,112.067c	puṃskokilatvam āpnoti so 'pi saṃvatsaraṃ nṛpa<BR>
13,112.068a	sakhibhāryāṃ guror bhāryāṃ rājabhāryāṃ tathaiva ca<BR>
13,112.068c	pradharṣayitvā kāmād yo mṛto jāyati sūkaraḥ<BR>
13,112.068d*0550_01	śvā biḍālaḥ kukkuṭaś ca jāyetāpi pipīlikāḥ<BR>
13,112.069a	sūkaraḥ pañca varṣāṇi pañca varṣāṇi śvāvidhaḥ<BR>
13,112.069b*0551_01	vilāḷaḥ pañca varṣāṇi pañca varṣāṇi kukkuṭaḥ<BR>
13,112.069c	pipīlakas tu ṣaṇ māsān kīṭaḥ syān māsam eva ca<BR>
13,112.069e	etān āsādya saṃsārān kṛmiyonau prajāyate<BR>
13,112.070a	tatra jīvati māsāṃs tu kṛmiyonau trayodaśa<BR>
13,112.070c	tato 'dharmakṣayaṃ kṛtvā punar jāyati mānuṣaḥ<BR>
13,112.071a	upasthite vivāhe tu dāne yajñe 'pi vābhibho<BR>
13,112.071c	mohāt karoti yo vighnaṃ sa mṛto jāyate kṛmiḥ<BR>
13,112.071d*0552_01	devālayādhipatyaṃ hi kuryāt tad dravyabhakṣakaḥ<BR>
13,112.071d*0552_02	śvā bhūtvā sapta janmāni tato jāyati mānavaḥ<BR>
13,112.071d*0552_03	dvijagrāmādhipatyaṃ hi kṛtvā brahmasvabhakṣakaḥ<BR>
13,112.071d*0552_04	śvānayoniśataṃ prāpya caṇḍālaḥ puṣkalas tataḥ<BR>
13,112.071d*0553_01	varṣāt pañcadaśāt pūrvaṃ kramād bhavati mānuṣaḥ<BR>
13,112.072a	kṛmir jīvati varṣāṇi daśa pañca ca bhārata<BR>
13,112.072c	adharmasya kṣayaṃ kṛtvā tato jāyati mānuṣaḥ<BR>
13,112.073a	pūrvaṃ dattvā tu yaḥ kanyāṃ dvitīye saṃprayacchati<BR>
13,112.073c	so 'pi rājan mṛto jantuḥ kṛmiyonau prajāyate<BR>
13,112.074a	tatra jīvati varṣāṇi trayodaśa yudhiṣṭhira<BR>
13,112.074c	adharmasaṃkṣaye yuktas tato jāyati mānuṣaḥ<BR>
13,112.074d*0554_01	tato nidhanam āpanno mānuṣatvam upāśnute<BR>
13,112.075a	devakāryam upākṛtya pitṛkāryam athāpi ca<BR>
13,112.075c	anirvāpya samaśnan vai tato jāyati vāyasaḥ<BR>
13,112.076a	vāyaso daśa varṣāṇi tato jāyati kukkuṭaḥ<BR>
13,112.076c	jāyate lavakaś cāpi māsaṃ tasmāt tu mānuṣaḥ<BR>
13,112.077a	jyeṣṭhaṃ pitṛsamaṃ cāpi bhrātaraṃ yo 'vamanyate<BR>
13,112.077c	so 'pi mṛtyum upāgamya krauñcayonau prajāyate<BR>
13,112.078a	krauñco jīvati māsāṃs tu daśa dvau sapta pañca ca<BR>
13,112.078c	tato nidhanam āpanno mānuṣatvam upāśnute<BR>
13,112.079a	vṛṣalo brāhmaṇīṃ gatvā kṛmiyonau prajāyate<BR>
13,112.079c	tatrāpatyaṃ samutpādya tato jāyati mūṣakaḥ<BR>
13,112.080a	kṛtaghnas tu mṛto rājan yamasya viṣayaṃ gataḥ<BR>
13,112.080c	yamasya viṣaye kruddhair vadhaṃ prāpnoti dāruṇam<BR>
13,112.081a	paṭṭisaṃ mudgaraṃ śūlam agnikumbhaṃ ca dāruṇam<BR>
13,112.081c	asipatravanaṃ ghoraṃ vālukāṃ kūṭaśālmalīm<BR>
13,112.082a	etāś cānyāś ca bahvīḥ sa yamasya viṣayaṃ gataḥ<BR>
13,112.082b*0555_01	anyāś ca yātanāḥ prāpya kṛmiyonau prajāyate<BR>
13,112.082b*0556_01	tato hataḥ kṛtaghnaḥ sa tatrograir bharatarṣabha<BR>
13,112.082c	yātanāḥ prāpya tatrogrās tato vadhyati bhārata<BR>
13,112.083a	saṃsāracakram āsādya kṛmiyonau prajāyate<BR>
13,112.083c	kṛmir bhavati varṣāṇi daśa pañca ca bhārata<BR>
13,112.083e	tato garbhaṃ samāsādya tatraiva mriyate śiśuḥ<BR>
13,112.084a	tato garbhaśatair jantur bahubhiḥ saṃprajāyate<BR>
13,112.084c	saṃsārāṃś ca bahūn gatvā tatas tiryak prajāyate<BR>
13,112.085a	mṛto duḥkham anuprāpya bahuvarṣagaṇān iha<BR>
13,112.085c	apunarbhāvasaṃyuktas tataḥ kūrmaḥ prajāyate<BR>
13,112.086a	aśastraṃ puruṣaṃ hatvā saśastraḥ puruṣādhamaḥ<BR>
13,112.086c	arthārthī yadi vā vairī sa mṛto jāyate kharaḥ<BR>
13,112.087a	kharo jīvati varṣe dve tataḥ śastreṇa vadhyate<BR>
13,112.087c	sa mṛto mṛgayonau tu nityodvigno 'bhijāyate<BR>
13,112.088a	mṛgo vadhyati śastreṇa gate saṃvatsare tu saḥ<BR>
13,112.088b*0557_01	mṛgo bhūtvā tataḥ śastrair vadhyate bhṛśadāruṇam<BR>
13,112.088c	hato mṛgas tato mīnaḥ so 'pi jālena badhyate<BR>
13,112.089a	māse caturthe saṃprāpte śvāpadaḥ saṃprajāyate<BR>
13,112.089c	śvāpado daśa varṣāṇi dvīpī varṣāṇi pañca ca<BR>
13,112.090a	tatas tu nidhanaṃ prāptaḥ kālaparyāyacoditaḥ<BR>
13,112.090c	adharmasya kṣayaṃ kṛtvā tato jāyati mānuṣaḥ<BR>
13,112.091a	striyaṃ hatvā tu durbuddhir yamasya viṣayaṃ gataḥ<BR>
13,112.091c	bahūn kleśān samāsādya saṃsārāṃś caiva viṃśatim<BR>
13,112.092a	tataḥ paścān mahārāja kṛmiyonau prajāyate<BR>
13,112.092c	kṛmir viṃśativarṣāṇi bhūtvā jāyati mānuṣaḥ<BR>
13,112.093a	bhojanaṃ corayitvā tu makṣikā jāyate naraḥ<BR>
13,112.093c	makṣikāsaṃghavaśago bahūn māsān bhavaty uta<BR>
13,112.093e	tataḥ pāpakṣayaṃ kṛtvā mānuṣatvam avāpnute<BR>
13,112.094a	vādyaṃ hṛtvā tu puruṣo maśakaḥ saṃprajāyate<BR>
13,112.094c	tathā piṇyākasaṃmiśram aśanaṃ corayen naraḥ<BR>
13,112.094e	sa jāyate babhrusamo dāruṇo mūṣako naraḥ<BR>
13,112.094f*0558_01	daśan vai mānuṣān nityaṃ pāpātmā sa viśāṃ pate<BR>
13,112.094f*0558_02	ghṛtaṃ hṛtvā tu durbuddhiḥ kākamadguḥ prajāyate<BR>
13,112.094f*0558_03	matsyamāṃsam atho hṛtvā kāko jāyati durmatiḥ<BR>
13,112.095a	lavaṇaṃ corayitvā tu cīrīvākaḥ prajāyate<BR>
13,112.095c	dadhi hṛtvā bakaś cāpi plavo matsyān asaṃskṛtān<BR>
13,112.096a	corayitvā payaś cāpi balākā saṃprajāyate<BR>
13,112.096c	yas tu corayate tailaṃ tailapāyī prajāyate<BR>
13,112.096c*0559_01	naro mohasamanvitaḥ<BR>
13,112.096c*0559_02	so 'pi rājan mṛto jantus<BR>
13,112.096e	corayitvā tu durbuddhir madhu daṃśaḥ prajāyate<BR>
13,112.097a	ayo hṛtvā tu durbuddhir vāyaso jāyate naraḥ<BR>
13,112.097c	pāyasaṃ corayitvā tu tittiritvam avāpnute<BR>
13,112.098a	hṛtvā paiṣṭam apūpaṃ ca kumbholūkaḥ prajāyate<BR>
13,112.098c	phalaṃ vā mūlakaṃ hṛtvā apūpaṃ vā pipīlikaḥ<BR>
13,112.098d*0560_01	phalāni vānaro hṛtvāpūpaṃ hṛtvā pipīlikaḥ<BR>
13,112.098d*0561_01	corayitvā tu niṣpāvaṃ jāyate halagolakaḥ<BR>
13,112.099a	kāṃsyaṃ hṛtvā tu durbuddhir hārīto jāyate naraḥ<BR>
13,112.099c	rājataṃ bhājanaṃ hṛtvā kapotaḥ saṃprajāyate<BR>
13,112.100a	hṛtvā tu kāñcanaṃ bhāṇḍaṃ kṛmiyonau prajāyate<BR>
13,112.100b*0562_01	patrorṇaṃ corayitvā tu kṛkalatvaṃ nigacchati<BR>
13,112.100b*0562_02	kauśikaṃ tu tato hṛtvā naro jāyati vartakaḥ<BR>
13,112.100b*0562_03	aṃśukaṃ corayitvā tu śuko jāyati mānavaḥ<BR>
13,112.100b*0562_04	corayitvā dukūlaṃ tu mṛto haṃsaḥ prajāyate<BR>
13,112.100c	krauñcaḥ kārpāsikaṃ hṛtvā mṛto jāyati mānavaḥ<BR>
13,112.100d*0563_01	sarpaḥ kārpāsakaṃ hṛtvā kṣaumaṃ hṛtvā śaśo bhavet<BR>
13,112.100d*0564_01	chāgaś cāpy āvikaṃ hṛtvā kūrmaś carmāpahārakaḥ<BR>
13,112.101a	corayitvā naraḥ paṭṭaṃ tv āvikaṃ vāpi bhārata<BR>
13,112.101c	kṣaumaṃ ca vastram ādāya śaśo jantuḥ prajāyate<BR>
13,112.102a	varṇān hṛtvā tu puruṣo mṛto jāyati barhiṇaḥ<BR>
13,112.102c	hṛtvā raktāni vastrāṇi jāyate jīvajīvakaḥ<BR>
13,112.103a	varṇakādīṃs tathā gandhāṃś corayitvā tu mānavaḥ<BR>
13,112.103c	chucchundaritvam āpnoti rājaṃl lobhaparāyaṇaḥ<BR>
13,112.103d*0565_01	tatra jīvati varṣāṇi tato daśa ca pañca ca<BR>
13,112.103d*0565_02	adharmasya kṣayaṃ gatvā tato jāyati mānuṣaḥ<BR>
13,112.104a	viśvāsena tu nikṣiptaṃ yo nihnavati mānavaḥ<BR>
13,112.104c	sa gatāsur naras tādṛṅ matsyayonau prajāyate<BR>
13,112.105a	matsyayonim anuprāpya mṛto jāyati mānuṣaḥ<BR>
13,112.105c	mānuṣatvam anuprāpya kṣīṇāyur upapadyate<BR>
13,112.106a	pāpāni tu naraḥ kṛtvā tiryag jāyati bhārata<BR>
13,112.106c	na cātmanaḥ pramāṇaṃ te dharmaṃ jānanti kiṃ cana<BR>
13,112.107a	ye pāpāni narāḥ kṛtvā nirasyanti vrataiḥ sadā<BR>
13,112.107c	sukhaduḥkhasamāyuktā vyādhitās te bhavanty uta<BR>
13,112.108a	asaṃvāsāḥ prajāyante mlecchāś cāpi na saṃśayaḥ<BR>
13,112.108c	narāḥ pāpasamācārā lobhamohasamanvitāḥ<BR>
13,112.109a	varjayanti ca pāpāni janmaprabhṛti ye narāḥ<BR>
13,112.109b*0566_01	janmaprabhṛti pāpāni varjayanti ca ye narāḥ<BR>
13,112.109c	arogā rūpavantas te dhaninaś ca bhavanty uta<BR>
13,112.110a	striyo 'py etena kalpena kṛtvā pāpam avāpnuyuḥ<BR>
13,112.110c	eteṣām eva jantūnāṃ patnītvam upayānti tāḥ<BR>
13,112.111a	parasvaharaṇe doṣāḥ sarva eva prakīrtitāḥ<BR>
13,112.111c	etad vai leśamātreṇa kathitaṃ te mayānagha<BR>
13,112.111e	aparasmin kathāyoge bhūyaḥ śroṣyasi bhārata<BR>
13,112.112a	etan mayā mahārāja brahmaṇo vadataḥ purā<BR>
13,112.112c	surarṣīṇāṃ śrutaṃ madhye pṛṣṭaś cāpi yathātatham<BR>
13,112.113a	mayāpi tava kārtsnyena yathāvad anuvarṇitam<BR>
13,112.113c	etac chrutvā mahārāja dharme kuru manaḥ sadā<BR>
13,113.001	yudhiṣṭhira uvāca<BR>
13,113.001a	adharmasya gatir brahman kathitā me tvayānagha<BR>
13,113.001c	dharmasya tu gatiṃ śrotum icchāmi vadatāṃ vara<BR>
13,113.001e	kṛtvā karmāṇi pāpāni kathaṃ yānti śubhāṃ gatim<BR>
13,113.001f*0567_01	karmaṇā ca kṛteneha kena yānti śubhāṃ gatim<BR>
13,113.002	bṛhaspatir uvāca<BR>
13,113.002a	kṛtvā pāpāni karmāṇi adharmavaśam āgataḥ<BR>
13,113.002c	manasā viparītena nirayaṃ pratipadyate<BR>
13,113.003a	mohād adharmaṃ yaḥ kṛtvā punaḥ samanutapyate<BR>
13,113.003c	manaḥsamādhisaṃyukto na sa seveta duṣkṛtam<BR>
13,113.003d*0568_01	yathā yathā manas tasya duṣkṛtaṃ karma garhate<BR>
13,113.003d*0568_02	tathā tathā śarīraṃ tu tenādharmeṇa mucyate<BR>
13,113.003d*0568_03	yadi vyāharate rājan viprāṇāṃ dharmavādinām<BR>
13,113.003d*0568_04	tato 'dharmakṛtāt kṣipram apavādāt pramucyate<BR>
13,113.004a	yathā yathā naraḥ samyag adharmam anubhāṣate<BR>
13,113.004c	samāhitena manasā vimucyati tathā tathā<BR>
13,113.004e	bhujaṃga iva nirmokāt pūrvabhuktāj jarānvitāt<BR>
13,113.005a	adattvāpi pradānāni vividhāni samāhitaḥ<BR>
13,113.005c	manaḥsamādhisaṃyuktaḥ sugatiṃ pratipadyate<BR>
13,113.006a	pradānāni tu vakṣyāmi yāni dattvā yudhiṣṭhira<BR>
13,113.006c	naraḥ kṛtvāpy akāryāṇi tadā dharmeṇa yujyate<BR>
13,113.007a	sarveṣām eva dānānām annaṃ śreṣṭham udāhṛtam<BR>
13,113.007c	pūrvam annaṃ pradātavyam ṛjunā dharmam icchatā<BR>
13,113.008a	prāṇā hy annaṃ manuṣyāṇāṃ tasmāj jantuś ca jāyate<BR>
13,113.008c	anne pratiṣṭhitā lokās tasmād annaṃ prakāśate<BR>
13,113.009a	annam eva praśaṃsanti devarṣipitṛmānavāḥ<BR>
13,113.009c	annasya hi pradānena svargam āpnoti kauśikaḥ<BR>
13,113.010a	nyāyalabdhaṃ pradātavyaṃ dvijebhyo hy annam uttamam<BR>
13,113.010c	svādhyāyasamupetebhyaḥ prahṛṣṭenāntarātmanā<BR>
13,113.011a	yasya hy annam upāśnanti brāhmaṇānāṃ śatā daśa<BR>
13,113.011c	hṛṣṭena manasā dattaṃ na sa tiryaggatir bhavet<BR>
13,113.012a	brāhmaṇānāṃ sahasrāṇi daśa bhojya nararṣabha<BR>
13,113.012c	naro 'dharmāt pramucyeta pāpeṣv abhirataḥ sadā<BR>
13,113.013a	bhaikṣeṇānnaṃ samāhṛtya vipro vedapuraskṛtaḥ<BR>
13,113.013b*0569_01	suvarṇadānāt pāpāni naśyanti subahūny api<BR>
13,113.013b*0569_02	dattvā vṛttikarīṃ bhūmiṃ pātakenāpi mucyate<BR>
13,113.013b*0569_03	pārāyaṇaiś ca vedānāṃ mucyate pātakair dvijaḥ<BR>
13,113.013b*0569_04	gāyatryāś caiva lakṣeṇa gosahasrasya tarpaṇāt<BR>
13,113.013b*0569_05	vedārthaṃ jñāpayitvā tu śuddhān viprān yathārthataḥ<BR>
13,113.013b*0569_06	sarvatyāgādibhiś cāpi mucyate pātakair dvijaḥ<BR>
13,113.013b*0569_07	sarvātithyaṃ paraṃ hy eṣāṃ tasmād annaṃ paraṃ smṛtam<BR>
13,113.013c	svādhyāyanirate vipre dattveha sukham edhate<BR>
13,113.014a	ahiṃsan brāhmaṇaṃ nityaṃ nyāyena paripālya ca<BR>
13,113.014c	kṣatriyas tarasā prāptam annaṃ yo vai prayacchati<BR>
13,113.015a	dvijebhyo vedavṛddhebhyaḥ prayataḥ susamāhitaḥ<BR>
13,113.015c	tenāpohati dharmātmā duṣkṛtaṃ karma pāṇḍava<BR>
13,113.016a	ṣaḍbhāgapariśuddhaṃ ca kṛṣer bhāgam upārjitam<BR>
13,113.016c	vaiśyo dadad dvijātibhyaḥ pāpebhyaḥ parimucyate<BR>
13,113.017a	avāpya prāṇasaṃdehaṃ kārkaśyena samārjitam<BR>
13,113.017c	annaṃ dattvā dvijātibhyaḥ śūdraḥ pāpāt pramucyate<BR>
13,113.018a	aurasena balenānnam arjayitvāvihiṃsakaḥ<BR>
13,113.018c	yaḥ prayacchati viprebhyo na sa durgāṇi sevate<BR>
13,113.019a	nyāyenāvāptam annaṃ tu naro lobhavivarjitaḥ<BR>
13,113.019c	dvijebhyo vedavṛddhebhyo dattvā pāpāt pramucyate<BR>
13,113.020a	annam ūrjaskaraṃ loke dattvorjasvī bhaven naraḥ<BR>
13,113.020b*0570_01	śūdrānnaṃ naiva bhoktavyaṃ viprair dharmaparāyaṇaiḥ<BR>
13,113.020b*0570_02	āpady eva svadāsānāṃ bhoktavyaṃ svayam udyatam<BR>
13,113.020c	satāṃ panthānam āśritya sarvapāpāt pramucyate<BR>
13,113.021a	dānakṛdbhiḥ kṛtaḥ panthā yena yānti manīṣiṇaḥ<BR>
13,113.021c	te sma prāṇasya dātāras tebhyo dharmaḥ sanātanaḥ<BR>
13,113.022a	sarvāvasthaṃ manuṣyeṇa nyāyenānnam upārjitam<BR>
13,113.022c	kāryaṃ pātragataṃ nityam annaṃ hi paramā gatiḥ<BR>
13,113.023a	annasya hi pradānena naro durgaṃ na sevate<BR>
13,113.023c	tasmād annaṃ pradātavyam anyāyaparivarjitam<BR>
13,113.024a	yated brāhmaṇapūrvaṃ hi bhoktum annaṃ gṛhī sadā<BR>
13,113.024c	avandhyaṃ divasaṃ kuryād annadānena mānavaḥ<BR>
13,113.025a	bhojayitvā daśaśataṃ naro vedavidāṃ nṛpa<BR>
13,113.025c	nyāyaviddharmaviduṣām itihāsavidāṃ tathā<BR>
13,113.026a	na yāti narakaṃ ghoraṃ saṃsārāṃś ca na sevate<BR>
13,113.026c	sarvakāmasamāyuktaḥ pretya cāpy aśnute phalam<BR>
13,113.027a	evaṃ sukhasamāyukto ramate vigatajvaraḥ<BR>
13,113.027c	rūpavān kīrtimāṃś caiva dhanavāṃś copapadyate<BR>
13,113.028a	etat te sarvam ākhyātam annadānaphalaṃ mahat<BR>
13,113.028c	mūlam etad dhi dharmāṇāṃ pradānasya ca bhārata<BR>
13,114.001	yudhiṣṭhira uvāca<BR>
13,114.001a	ahiṃsā vaidikaṃ karma dhyānam indriyasaṃyamaḥ<BR>
13,114.001c	tapo 'tha guruśuśrūṣā kiṃ śreyaḥ puruṣaṃ prati<BR>
13,114.002	bṛhaspatir uvāca<BR>
13,114.002a	sarvāṇy etāni dharmasya pṛthag dvārāṇi sarvaśaḥ<BR>
13,114.002c	śṛṇu saṃkīrtyamānāni ṣaḍ eva bharatarṣabha<BR>
13,114.003a	hanta niḥśreyasaṃ jantor ahaṃ vakṣyāmy anuttamam<BR>
13,114.003c	ahiṃsāpāśrayaṃ dharmaṃ yaḥ sādhayati vai naraḥ<BR>
13,114.004a	trīn doṣān sarvabhūteṣu nidhāya puruṣaḥ sadā<BR>
13,114.004c	kāmakrodhau ca saṃyamya tataḥ siddhim avāpnute<BR>
13,114.005a	ahiṃsakāni bhūtāni daṇḍena vinihanti yaḥ<BR>
13,114.005c	ātmanaḥ sukham anvicchan na sa pretya sukhī bhavet<BR>
13,114.006a	ātmopamaś ca bhūteṣu yo vai bhavati pūruṣaḥ<BR>
13,114.006c	nyastadaṇḍo jitakrodhaḥ sa pretya sukham edhate<BR>
13,114.007a	sarvabhūtātmabhūtasya sarvabhūtāni paśyataḥ<BR>
13,114.007c	devāpi mārge muhyanti apadasya padaiṣiṇaḥ<BR>
13,114.008a	na tat parasya saṃdadyāt pratikūlaṃ yad ātmanaḥ<BR>
13,114.008c	eṣa saṃkṣepato dharmaḥ kāmād anyaḥ pravartate<BR>
13,114.009a	pratyākhyāne ca dāne ca sukhaduḥkhe priyāpriye<BR>
13,114.009c	ātmaupamyena puruṣaḥ samādhim adhigacchati<BR>
13,114.010a	yathā paraḥ prakramate 'pareṣu; tathāparaḥ prakramate parasmin<BR>
13,114.010c	eṣaiva te 'stūpamā jīvaloke; yathā dharmo naipuṇenopadiṣṭaḥ<BR>
13,114.011	vaiśaṃpāyana uvāca<BR>
13,114.011a	ity uktvā taṃ suragurur dharmarājaṃ yudhiṣṭhiram<BR>
13,114.011c	divam ācakrame dhīmān paśyatām eva nas tadā<BR>
13,115.001	vaiśaṃpāyana uvāca<BR>
13,115.001a	tato yudhiṣṭhiro rājā śaratalpe pitāmaham<BR>
13,115.001c	punar eva mahātejāḥ papraccha vadatāṃ varam<BR>
13,115.002a	ṛṣayo brāhmaṇā devāḥ praśaṃsanti mahāmate<BR>
13,115.002c	ahiṃsālakṣaṇaṃ dharmaṃ vedaprāmāṇyadarśanāt<BR>
13,115.003a	karmaṇā manujaḥ kurvan hiṃsāṃ pārthivasattama<BR>
13,115.003c	vācā ca manasā caiva kathaṃ duḥkhāt pramucyate<BR>
13,115.004	bhīṣma uvāca<BR>
13,115.004a	caturvidheyaṃ nirdiṣṭā ahiṃsā brahmavādibhiḥ<BR>
13,115.004c	eṣaikato 'pi vibhraṣṭā na bhavaty arisūdana<BR>
13,115.005a	yathā sarvaś catuṣpādas tribhiḥ pādair na tiṣṭhati<BR>
13,115.005c	tathaiveyaṃ mahīpāla procyate kāraṇais tribhiḥ<BR>
13,115.006a	yathā nāgapade 'nyāni padāni padagāminām<BR>
13,115.006c	sarvāṇy evāpidhīyante padajātāni kauñjare<BR>
13,115.006e	evaṃ lokeṣv ahiṃsā tu nirdiṣṭā dharmataḥ parā<BR>
13,115.007a	karmaṇā lipyate jantur vācā ca manasaiva ca<BR>
13,115.008a	pūrvaṃ tu manasā tyaktvā tathā vācātha karmaṇā<BR>
13,115.008b*0571_01	na bhakṣayeta yo māṃsaṃ trividhaṃ sa vimucyate<BR>
13,115.008c	trikāraṇaṃ tu nirdiṣṭaṃ śrūyate brahmavādibhiḥ<BR>
13,115.009a	manovāci tathāsvāde doṣā hy eṣu pratiṣṭhitāḥ<BR>
13,115.009b*0572_01	hiṃsāṃ tu nopayuñjīta tathā hiṃsā caturvidhā<BR>
13,115.009b*0572_02	kāye manasi vākye ca doṣā hy ete prakīrtitāḥ<BR>
13,115.009c	na bhakṣayanty ato māṃsaṃ tapoyuktā manīṣiṇaḥ<BR>
13,115.010a	doṣāṃs tu bhakṣaṇe rājan māṃsasyeha nibodha me<BR>
13,115.010c	putramāṃsopamaṃ jānan khādate yo vicetanaḥ<BR>
13,115.010d*0573_01	māṃsaṃ mohasamāviṣṭaḥ puruṣaḥ so 'dhamaḥ smṛtaḥ<BR>
13,115.011a	mātāpitṛsamāyoge putratvaṃ jāyate yathā<BR>
13,115.011b*0574_01	hiṃsāṃ kṛtvāvaśaḥ pāpo bhūyiṣṭhaṃ jāyate tathā<BR>
13,115.011c	rasaṃ ca prati jihvāyāḥ prajñānaṃ jāyate tathā<BR>
13,115.011e	tathā śāstreṣu niyataṃ rāgo hy āsvāditād bhavet<BR>
13,115.012a	asaṃskṛtāḥ saṃskṛtāś ca lavaṇālavaṇās tathā<BR>
13,115.012c	prajñāyante yathā bhāvās tathā cittaṃ nirudhyate<BR>
13,115.013a	bherīśaṅkhamṛdaṅgādyāṃs tantrīśabdāṃś ca puṣkalān<BR>
13,115.013c	niṣeviṣyanti vai mandā māṃsabhakṣāḥ kathaṃ narāḥ<BR>
13,115.013d*0575_01	pareṣāṃ dhanadhānyānāṃ hiṃsakāḥ stāvakās tathā<BR>
13,115.013d*0575_02	praśaṃsakāś ca māṃsasya nityaṃ svarge bahiṣkṛtāḥ<BR>
13,115.014a	acintitam anuddiṣṭam asaṃkalpitam eva ca<BR>
13,115.014c	rasaṃ gṛddhyābhibhūtā vai praśaṃsanti phalārthinaḥ<BR>
13,115.014e	praśaṃsā hy eva māṃsasya doṣakarmaphalānvitā<BR>
13,115.014f*0576_01	bhasma viṣṭhā kṛmir vāpi niṣṭhā yasyedṛśī dhruvā<BR>
13,115.014f*0576_02	sa kāyaḥ parapīḍābhiḥ kathaṃ dhāryo vipaścitā<BR>
13,115.015a	jīvitaṃ hi parityajya bahavaḥ sādhavo janāḥ<BR>
13,115.015c	svamāṃsaiḥ paramāṃsāni paripālya divaṃ gatāḥ<BR>
13,115.016a	evam eṣā mahārāja caturbhiḥ kāraṇair vṛtā<BR>
13,115.016c	ahiṃsā tava nirdiṣṭā sarvadharmārthasaṃhitā<BR>
13,116.001	yudhiṣṭhira uvāca<BR>
13,116.001a	ahiṃsā paramo dharma ity uktaṃ bahuśas tvayā<BR>
13,116.001c	śrāddheṣu ca bhavān āha pitṝn āmiṣakāṅkṣiṇaḥ<BR>
13,116.002a	māṃsair bahuvidhaiḥ proktas tvayā śrāddhavidhiḥ purā<BR>
13,116.002c	ahatvā ca kuto māṃsam evam etad virudhyate<BR>
13,116.003a	jāto naḥ saṃśayo dharme māṃsasya parivarjane<BR>
13,116.003c	doṣo bhakṣayataḥ kaḥ syāt kaś cābhakṣayato guṇaḥ<BR>
13,116.004a	hatvā bhakṣayato vāpi pareṇopahṛtasya vā<BR>
13,116.004c	hanyād vā yaḥ parasyārthe krītvā vā bhakṣayen naraḥ<BR>
13,116.005a	etad icchāmi tattvena kathyamānaṃ tvayānagha<BR>
13,116.005c	niścayena cikīrṣāmi dharmam etaṃ sanātanam<BR>
13,116.006a	katham āyur avāpnoti kathaṃ bhavati sattvavān<BR>
13,116.006c	katham avyaṅgatām eti lakṣaṇyo jāyate katham<BR>
13,116.007	bhīṣma uvāca<BR>
13,116.007a	māṃsasya bhakṣaṇe rājan yo 'dharmaḥ kurupuṃgava<BR>
13,116.007c	taṃ me śṛṇu yathātattvaṃ yaś cāsya vidhir uttamaḥ<BR>
13,116.008a	rūpam avyaṅgatām āyur buddhiṃ sattvaṃ balaṃ smṛtim<BR>
13,116.008c	prāptukāmair narair hiṃsā varjitā vai kṛtātmabhiḥ<BR>
13,116.009a	ṛṣīṇām atra saṃvādo bahuśaḥ kurupuṃgava<BR>
13,116.009c	babhūva teṣāṃ tu mataṃ yat tac chṛṇu yudhiṣṭhira<BR>
13,116.010a	yo yajetāśvamedhena māsi māsi yatavrataḥ<BR>
13,116.010c	varjayen madhu māṃsaṃ ca samam etad yudhiṣṭhira<BR>
13,116.011a	saptarṣayo vālakhilyās tathaiva ca marīcipāḥ<BR>
13,116.011c	amāṃsabhakṣaṇaṃ rājan praśaṃsanti manīṣiṇaḥ<BR>
13,116.012a	na bhakṣayati yo māṃsaṃ na hanyān na ca ghātayet<BR>
13,116.012c	taṃ mitraṃ sarvabhūtānāṃ manuḥ svāyaṃbhuvo 'bravīt<BR>
13,116.013a	adhṛṣyaḥ sarvabhūtānāṃ viśvāsyaḥ sarvajantuṣu<BR>
13,116.013c	sādhūnāṃ saṃmato nityaṃ bhaven māṃsasya varjanāt<BR>
13,116.014a	svamāṃsaṃ paramāṃsena yo vardhayitum icchati<BR>
13,116.014c	nāradaḥ prāha dharmātmā niyataṃ so 'vasīdati<BR>
13,116.014d*0577_01	aviśvāsyo 'vasīdet sa iti hovāca nāradaḥ<BR>
13,116.015a	dadāti yajate cāpi tapasvī ca bhavaty api<BR>
13,116.015c	madhumāṃsanivṛttyeti prāhaivaṃ sa bṛhaspatiḥ<BR>
13,116.016a	māsi māsy aśvamedhena yo yajeta śataṃ samāḥ<BR>
13,116.016c	na khādati ca yo māṃsaṃ samam etan mataṃ mama<BR>
13,116.017a	sadā yajati satreṇa sadā dānaṃ prayacchati<BR>
13,116.017c	sadā tapasvī bhavati madhumāṃsasya varjanāt<BR>
13,116.018a	sarve vedā na tat kuryuḥ sarvayajñāś ca bhārata<BR>
13,116.018c	yo bhakṣayitvā māṃsāni paścād api nivartate<BR>
13,116.018d*0578_01	bhakṣayitvā nimitte 'pi duṣkaraṃ kurute tapaḥ<BR>
13,116.019a	duṣkaraṃ hi rasajñena māṃsasya parivarjanam<BR>
13,116.019c	cartuṃ vratam idaṃ śreṣṭhaṃ sarvaprāṇyabhayapradam<BR>
13,116.020a	sarvabhūteṣu yo vidvān dadāty abhayadakṣiṇām<BR>
13,116.020c	dātā bhavati loke sa prāṇānāṃ nātra saṃśayaḥ<BR>
13,116.021a	evaṃ vai paramaṃ dharmaṃ praśaṃsanti manīṣiṇaḥ<BR>
13,116.021c	prāṇā yathātmano 'bhīṣṭā bhūtānām api te tathā<BR>
13,116.022a	ātmaupamyena gantavyaṃ buddhimadbhir mahātmabhiḥ<BR>
13,116.022b*0579_01	vikīrṇakaṇṭakenāpi tṛṇapraspandane bhayam<BR>
13,116.022c	mṛtyuto bhayam astīti viduṣāṃ bhūtim icchatām<BR>
13,116.023a	kiṃ punar hanyamānānāṃ tarasā jīvitārthinām<BR>
13,116.023c	arogāṇām apāpānāṃ pāpair māṃsopajīvibhiḥ<BR>
13,116.024a	tasmād viddhi mahārāja māṃsasya parivarjanam<BR>
13,116.024c	dharmasyāyatanaṃ śreṣṭhaṃ svargasya ca sukhasya ca<BR>
13,116.024d*0580_01	mṛtyuto bhayam astīti śaṅkāyāṃ duḥkham uttaram<BR>
13,116.024d*0580_02	dharmasyāyatanaṃ tasmān māṃsasya parivarjanam<BR>
13,116.025a	ahiṃsā paramo dharmas tathāhiṃsā paraṃ tapaḥ<BR>
13,116.025c	ahiṃsā paramaṃ satyaṃ tato dharmaḥ pravartate<BR>
13,116.026a	na hi māṃsaṃ tṛṇāt kāṣṭhād upalād vāpi jāyate<BR>
13,116.026c	hatvā jantuṃ tato māṃsaṃ tasmād doṣo 'sya bhakṣaṇe<BR>
13,116.027a	svāhāsvadhāmṛtabhujo devāḥ satyārjavapriyāḥ<BR>
13,116.027c	kravyādān rākṣasān viddhi jihmānṛtaparāyaṇān<BR>
13,116.027d*0581_01	rākṣasendrabhayān muktāḥ sarvabhūtaparāyaṇāḥ<BR>
13,116.028a	kāntāreṣv atha ghoreṣu durgeṣu gahaneṣu ca<BR>
13,116.028c	rātrāv ahani saṃdhyāsu catvareṣu sabhāsu ca<BR>
13,116.028d*0582_01	udyateṣu ca śastreṣu mṛgavyālabhayeṣu ca<BR>
13,116.028e	amāṃsabhakṣaṇe rājan bhayam ante na gacchati<BR>
13,116.028f*0583_01	śaraṇyaḥ sarvabhūtānāṃ viśvāsyaḥ sarvajantuṣu<BR>
13,116.028f*0583_02	anudvegakaro loke na cāpy udvijate sadā<BR>
13,116.029a	yadi cet khādako na syān na tadā ghātako bhavet<BR>
13,116.029c	ghātakaḥ khādakārthāya taṃ ghātayati vai naraḥ<BR>
13,116.030a	abhakṣyam etad iti vā iti hiṃsā nivartate<BR>
13,116.030c	khādakārtham ato hiṃsā mṛgādīnāṃ pravartate<BR>
13,116.031a	yasmād grasati caivāyur hiṃsakānāṃ mahādyute<BR>
13,116.031c	tasmād vivarjayen māṃsaṃ ya icched bhūtim ātmanaḥ<BR>
13,116.032a	trātāraṃ nādhigacchanti raudrāḥ prāṇivihiṃsakāḥ<BR>
13,116.032c	udvejanīyā bhūtānāṃ yathā vyālamṛgās tathā<BR>
13,116.033a	lobhād vā buddhimohād vā balavīryārtham eva ca<BR>
13,116.033c	saṃsargād vātha pāpānām adharmarucitā nṛṇām<BR>
13,116.034a	svamāṃsaṃ paramāṃsena yo vardhayitum icchati<BR>
13,116.034c	udvignavāse vasati yatratatrābhijāyate<BR>
13,116.035a	dhanyaṃ yaśasyam āyuṣyaṃ svargyaṃ svastyayanaṃ mahat<BR>
13,116.035c	māṃsasyābhakṣaṇaṃ prāhur niyatāḥ paramarṣayaḥ<BR>
13,116.036a	idaṃ tu khalu kaunteya śrutam āsīt purā mayā<BR>
13,116.036c	mārkaṇḍeyasya vadato ye doṣā māṃsabhakṣaṇe<BR>
13,116.036d*0584_00	bhīṣmaḥ<BR>
13,116.036d*0584_01	mārkaṇḍeyena yac coktaṃ śṛṇu me paramaṃ vacaḥ<BR>
13,116.036d*0584_02	yudhiṣṭhira mahābāho ye doṣā māṃsabhakṣaṇe<BR>
13,116.037a	yo hi khādati māṃsāni prāṇināṃ jīvitārthinām<BR>
13,116.037c	hatānāṃ vā mṛtānāṃ vā yathā hantā tathaiva saḥ<BR>
13,116.038a	dhanena krāyako hanti khādakaś copabhogataḥ<BR>
13,116.038c	ghātako vadhabandhābhyām ity eṣa trividho vadhaḥ<BR>
13,116.039a	akhādann anumodaṃś ca bhāvadoṣeṇa mānavaḥ<BR>
13,116.039c	yo 'numanyeta hantavyaṃ so 'pi doṣeṇa lipyate<BR>
13,116.040a	adhṛṣyaḥ sarvabhūtānām āyuṣmān nīrujaḥ sukhī<BR>
13,116.040c	bhavaty abhakṣayan māṃsaṃ dayāvān prāṇinām iha<BR>
13,116.041a	hiraṇyadānair godānair bhūmidānaiś ca sarvaśaḥ<BR>
13,116.041c	māṃsasyābhakṣaṇe dharmo viśiṣṭaḥ syād iti śrutiḥ<BR>
13,116.042a	aprokṣitaṃ vṛthāmāṃsaṃ vidhihīnaṃ na bhakṣayet<BR>
13,116.042c	bhakṣayan nirayaṃ yāti naro nāsty atra saṃśayaḥ<BR>
13,116.043a	prokṣitābhyukṣitaṃ māṃsaṃ tathā brāhmaṇakāmyayā<BR>
13,116.043c	alpadoṣam iha jñeyaṃ viparīte tu lipyate<BR>
13,116.044a	khādakasya kṛte jantuṃ yo hanyāt puruṣādhamaḥ<BR>
13,116.044c	mahādoṣakaras tatra khādako na tu ghātakaḥ<BR>
13,116.045a	ijyāyajñaśrutikṛtair yo mārgair abudho janaḥ<BR>
13,116.045c	hanyāj jantuṃ māṃsagṛddhrī sa vai narakabhāṅ naraḥ<BR>
13,116.046a	bhakṣayitvā tu yo māṃsaṃ paścād api nivartate<BR>
13,116.046c	tasyāpi sumahān dharmo yaḥ pāpād vinivartate<BR>
13,116.047a	āhartā cānumantā ca viśastā krayavikrayī<BR>
13,116.047c	saṃskartā copabhoktā ca ghātakāḥ sarva eva te<BR>
13,116.048a	idam anyat tu vakṣyāmi pramāṇaṃ vidhinirmitam<BR>
13,116.048c	purāṇam ṛṣibhir juṣṭaṃ vedeṣu pariniścitam<BR>
13,116.049a	pravṛttilakṣaṇe dharme phalārthibhir abhidrute<BR>
13,116.049c	yathoktaṃ rājaśārdūla na tu tan mokṣakāṅkṣiṇām<BR>
13,116.050a	havir yat saṃskṛtaṃ mantraiḥ prokṣitābhyukṣitaṃ śuci<BR>
13,116.050c	vedoktena pramāṇena pitṝṇāṃ prakriyāsu ca<BR>
13,116.050e	ato 'nyathā vṛthāmāṃsam abhakṣyaṃ manur abravīt<BR>
13,116.051a	asvargyam ayaśasyaṃ ca rakṣovad bharatarṣabha<BR>
13,116.051c	vidhinā hi narāḥ pūrvaṃ māṃsaṃ rājann abhakṣayan<BR>
13,116.051d*0585_01	vidhināpy avaidikeneti dāntānām iha niścayaḥ<BR>
13,116.052a	ya icchet puruṣo 'tyantam ātmānaṃ nirupadravam<BR>
13,116.052c	sa varjayeta māṃsāni prāṇinām iha sarvaśaḥ<BR>
13,116.053a	śrūyate hi purākalpe nṛṇāṃ vrīhimayaḥ paśuḥ<BR>
13,116.053c	yenāyajanta yajvānaḥ puṇyalokaparāyaṇāḥ<BR>
13,116.054a	ṛṣibhiḥ saṃśayaṃ pṛṣṭo vasuś cedipatiḥ purā<BR>
13,116.054c	abhakṣyam iti māṃsaṃ sa prāha bhakṣyam iti prabho<BR>
13,116.055a	ākāśān medinīṃ prāptas tataḥ sa pṛthivīpatiḥ<BR>
13,116.055c	etad eva punaś coktvā viveśa dharaṇītalam<BR>
13,116.056a	prajānāṃ hitakāmena tv agastyena mahātmanā<BR>
13,116.056c	āraṇyāḥ sarvadaivatyāḥ prokṣitās tapasā mṛgāḥ<BR>
13,116.056d*0586_01	kṛto hi manaso yajñas tena devāś ca tarpitāḥ<BR>
13,116.057a	kriyā hy evaṃ na hīyante pitṛdaivatasaṃśritāḥ<BR>
13,116.057c	prīyante pitaraś caiva nyāyato māṃsatarpitāḥ<BR>
13,116.058a	idaṃ tu śṛṇu rājendra kīrtyamānaṃ mayānagha<BR>
13,116.058c	abhakṣaṇe sarvasukhaṃ māṃsasya manujādhipa<BR>
13,116.059a	yas tu varṣaśataṃ pūrṇaṃ tapas tapyet sudāruṇam<BR>
13,116.059c	yaś caikaṃ varjayen māṃsaṃ samam etan mataṃ mama<BR>
13,116.060a	kaumude tu viśeṣeṇa śuklapakṣe narādhipa<BR>
13,116.060c	varjayet sarvamāṃsāni dharmo hy atra vidhīyate<BR>
13,116.061a	caturo vārṣikān māsān yo māṃsaṃ parivarjayet<BR>
13,116.061c	catvāri bhadrāṇy āpnoti kīrtim āyur yaśo balam<BR>
13,116.062a	atha vā māsam apy ekaṃ sarvamāṃsāny abhakṣayan<BR>
13,116.062c	atītya sarvaduḥkhāni sukhī jīven nirāmayaḥ<BR>
13,116.063a	ye varjayanti māṃsāni māsaśaḥ pakṣaśo 'pi vā<BR>
13,116.063c	teṣāṃ hiṃsānivṛttānāṃ brahmaloko vidhīyate<BR>
13,116.064a	māṃsaṃ tu kaumudaṃ pakṣaṃ varjitaṃ pārtha rājabhiḥ<BR>
13,116.064c	sarvabhūtātmabhūtais tair vijñātārthaparāvaraiḥ<BR>
13,116.065a	nābhāgenāmbarīṣeṇa gayena ca mahātmanā<BR>
13,116.065c	āyuṣā cānaraṇyena dilīparaghupūrubhiḥ<BR>
13,116.066a	kārtavīryāniruddhābhyāṃ nahuṣeṇa yayātinā<BR>
13,116.066c	nṛgeṇa viṣvagaśvena tathaiva śaśabindunā<BR>
13,116.066e	yuvanāśvena ca tathā śibinauśīnareṇa ca<BR>
13,116.066f*0587_01	mucukundena māndhātrā hariścandreṇa cābhibho<BR>
13,116.066f*0587_02	satyaṃ vadata māsatyaṃ satyaṃ dharmaḥ sanātanaḥ<BR>
13,116.066f*0587_03	hariścandraś carati vai divi satyena candravat<BR>
13,116.067a	śyenacitreṇa rājendra somakena vṛkeṇa ca<BR>
13,116.067c	raivatena rantidevena vasunā sṛñjayena ca<BR>
13,116.067d*0588_01	etaiś cānyaiś ca rājendra kṛpeṇa bharatena ca<BR>
13,116.068a	duḥṣantena karūṣeṇa rāmālarkanalais tathā<BR>
13,116.068b*0589_01	duḥṣantena ca rājendra kuśena ca lavena ca<BR>
13,116.068b*0589_02	virūpākṣeṇa kurūṣeṇa nṛgālarkanarais tathā<BR>
13,116.068c	virūpāśvena niminā janakena ca dhīmatā<BR>
13,116.069a	silena pṛthunā caiva vīrasenena caiva ha<BR>
13,116.069c	ikṣvākuṇā śaṃbhunā ca śvetena sagareṇa ca<BR>
13,116.069d*0590_01	ajena dhundhunā caiva tathaiva ca subāhunā<BR>
13,116.069d*0590_02	haryaśvena ca rājendra kṣupeṇa bharatena ca<BR>
13,116.070a	etaiś cānyaiś ca rājendra purā māṃsaṃ na bhakṣitam<BR>
13,116.070c	śāradaṃ kaumudaṃ māsaṃ tatas te svargam āpnuvan<BR>
13,116.071a	brahmaloke ca tiṣṭhanti jvalamānāḥ śriyānvitāḥ<BR>
13,116.071c	upāsyamānā gandharvaiḥ strīsahasrasamanvitāḥ<BR>
13,116.072a	tad etad uttamaṃ dharmam ahiṃsālakṣaṇaṃ śubham<BR>
13,116.072c	ye caranti mahātmāno nākapṛṣṭhe vasanti te<BR>
13,116.073a	madhu māṃsaṃ ca ye nityaṃ varjayantīha dhārmikāḥ<BR>
13,116.073c	janmaprabhṛti madyaṃ ca sarve te munayaḥ smṛtāḥ<BR>
13,116.073e	viśiṣṭatāṃ jñātiṣu ca labhante nātra saṃśayaḥ<BR>
13,116.073f*0591_01	imaṃ dharmam amāṃsādaṃ yaś carec chrāvayeta vā<BR>
13,116.073f*0591_02	api cet sudurācāro na jātu nirayaṃ vrajet<BR>
13,116.073f*0591_03	paṭhed vā ya idaṃ rājañ śṛṇuyād vāpy abhīkṣṇaśaḥ<BR>
13,116.073f*0591_04	amāṃsabhakṣaṇavidhiṃ pavitram ṛṣipūjitam<BR>
13,116.073f*0591_05	vimuktaḥ sarvapāpebhyaḥ sarvakāmair mahīyate<BR>
13,116.073f*0592_01	ahiṃsro dānaśīlaś ca madhumāṃsavivarjitaḥ<BR>
13,116.074a	āpannaś cāpado mucyed baddho mucyeta bandhanāt<BR>
13,116.074c	mucyet tathāturo rogād duḥkhān mucyeta duḥkhitaḥ<BR>
13,116.075a	tiryagyoniṃ na gaccheta rūpavāṃś ca bhaven naraḥ<BR>
13,116.075c	buddhimān vai kuruśreṣṭha prāpnuyāc ca mahad yaśaḥ<BR>
13,116.076a	etat te kathitaṃ rājan māṃsasya parivarjane<BR>
13,116.076c	pravṛttau ca nivṛttau ca vidhānam ṛṣinirmitam<BR>
13,117.001	yudhiṣṭhira uvāca<BR>
13,117.001a	ime vai mānavā loke bhṛśaṃ māṃsasya gṛddhinaḥ<BR>
13,117.001c	visṛjya bhakṣān vividhān yathā rakṣogaṇās tathā<BR>
13,117.002a	nāpūpān vividhākārāñ śākāni vividhāni ca<BR>
13,117.002c	ṣāḍavān rasayogāṃś ca tathecchanti yathāmiṣam<BR>
13,117.003a	tatra me buddhir atraiva visarge parimuhyate<BR>
13,117.003c	na manye rasataḥ kiṃ cin māṃsato 'stīha kiṃ cana<BR>
13,117.004a	tad icchāmi guṇāñ śrotuṃ māṃsasyābhakṣaṇe 'pi vā<BR>
13,117.004c	bhakṣaṇe caiva ye doṣās tāṃś caiva puruṣarṣabha<BR>
13,117.005a	sarvaṃ tattvena dharmajña yathāvad iha dharmataḥ<BR>
13,117.005c	kiṃ vā bhakṣyam abhakṣyaṃ vā sarvam etad vadasva me<BR>
13,117.005d*0593_01	yathaitad yādṛśaṃ caitad guṇā ye cāsya varjane<BR>
13,117.005d*0593_02	doṣā bhakṣayato ye ca tan me brūhi pitāmaha<BR>
13,117.006	bhīṣma uvāca<BR>
13,117.006a	evam etan mahābāho yathā vadasi bhārata<BR>
13,117.006c	na māṃsāt param atrānyad rasato vidyate bhuvi<BR>
13,117.007a	kṣatakṣīṇābhitaptānāṃ grāmyadharmaratāś ca ye<BR>
13,117.007c	adhvanā karśitānāṃ ca na māṃsād vidyate param<BR>
13,117.008a	sadyo vardhayati prāṇān puṣṭim agryāṃ dadāti ca<BR>
13,117.008b*0594_01	nāśo bhakṣaṇadoṣasya dānam eva satāṃ matam<BR>
13,117.008b*0594_02	kṣudhitānāṃ dvijānāṃ ca sarveṣāṃ caiva jīvanam<BR>
13,117.008b*0594_03	dattvā bhavati pūtātmā śraddhayā lobhavarjitaḥ<BR>
13,117.008b*0594_04	śikṣayanti na yācante darśayantaḥ svamūrtibhiḥ<BR>
13,117.008b*0594_05	avastheyam adānasya mā bhūd evaṃ bhavān iti<BR>
13,117.008b*0594_06	dānādyaiḥ suśucir māṃsaṃ punar naiva sa bhakṣayet<BR>
13,117.008c	na bhakṣo 'bhyadhikaḥ kaś cin māṃsād asti paraṃtapa<BR>
13,117.009a	vivarjane tu bahavo guṇāḥ kauravanandana<BR>
13,117.009c	ye bhavanti manuṣyāṇāṃ tān me nigadataḥ śṛṇu<BR>
13,117.010a	svamāṃsaṃ paramāṃsair yo vivardhayitum icchati<BR>
13,117.010c	nāsti kṣudrataras tasmān na nṛśaṃsataro naraḥ<BR>
13,117.011a	na hi prāṇāt priyataraṃ loke kiṃ cana vidyate<BR>
13,117.011c	tasmād dayāṃ naraḥ kuryād yathātmani tathā pare<BR>
13,117.012a	śukrāc ca tāta saṃbhūtir māṃsasyeha na saṃśayaḥ<BR>
13,117.012c	bhakṣaṇe tu mahān doṣo vadhena saha kalpate<BR>
13,117.013a	ahiṃsālakṣaṇo dharma iti vedavido viduḥ<BR>
13,117.013c	yad ahiṃsraṃ bhavet karma tat kuryād ātmavān naraḥ<BR>
13,117.014a	pitṛdaivatayajñeṣu prokṣitaṃ havir ucyate<BR>
13,117.014c	vidhinā vedadṛṣṭena tad bhuktveha na duṣyati<BR>
13,117.015a	yajñārthe paśavaḥ sṛṣṭā ity api śrūyate śrutiḥ<BR>
13,117.015c	ato 'nyathā pravṛttānāṃ rākṣaso vidhir ucyate<BR>
13,117.016a	kṣatriyāṇāṃ tu yo dṛṣṭo vidhis tam api me śṛṇu<BR>
13,117.016c	vīryeṇopārjitaṃ māṃsaṃ yathā khādan na duṣyati<BR>
13,117.017a	āraṇyāḥ sarvadaivatyāḥ prokṣitāḥ sarvaśo mṛgāḥ<BR>
13,117.017c	agastyena purā rājan mṛgayā yena pūjyate<BR>
13,117.017d*0595_01	rakṣaṇārthāya bhūtānāṃ hiṃsrān hanyān mṛgān punaḥ<BR>
13,117.018a	nātmānam aparityajya mṛgayā nāma vidyate<BR>
13,117.018c	samatām upasaṃgamya rūpaṃ hanyān na vā nṛpa<BR>
13,117.019a	ato rājarṣayaḥ sarve mṛgayāṃ yānti bhārata<BR>
13,117.019c	lipyante na hi doṣeṇa na caitat pātakaṃ viduḥ<BR>
13,117.020a	na hi tatparamaṃ kiṃ cid iha loke paratra ca<BR>
13,117.020c	yat sarveṣv iha lokeṣu dayā kauravanandana<BR>
13,117.021a	na bhayaṃ vidyate jātu narasyeha dayāvataḥ<BR>
13,117.021c	dayāvatām ime lokāḥ pare cāpi tapasvinām<BR>
13,117.022a	abhayaṃ sarvabhūtebhyo yo dadāti dayāparaḥ<BR>
13,117.022c	abhayaṃ tasya bhūtāni dadatīty anuśuśrumaḥ<BR>
13,117.023a	kṣataṃ ca skhalitaṃ caiva patitaṃ kliṣṭam āhatam<BR>
13,117.023c	sarvabhūtāni rakṣanti sameṣu viṣameṣu ca<BR>
13,117.024a	nainaṃ vyālamṛgā ghnanti na piśācā na rākṣasāḥ<BR>
13,117.024c	mucyante bhayakāleṣu mokṣayanti ca ye parān<BR>
13,117.025a	prāṇadānāt paraṃ dānaṃ na bhūtaṃ na bhaviṣyati<BR>
13,117.025c	na hy ātmanaḥ priyataraḥ kaś cid astīti niścitam<BR>
13,117.026a	aniṣṭaṃ sarvabhūtānāṃ maraṇaṃ nāma bhārata<BR>
13,117.026c	mṛtyukāle hi bhūtānāṃ sadyo jāyati vepathuḥ<BR>
13,117.027a	jātijanmajarāduḥkhe nityaṃ saṃsārasāgare<BR>
13,117.027c	jantavaḥ parivartante maraṇād udvijanti ca<BR>
13,117.028a	garbhavāseṣu pacyante kṣārāmlakaṭukai rasaiḥ<BR>
13,117.028c	mūtraśleṣmapurīṣāṇāṃ sparśaiś ca bhṛśadāruṇaiḥ<BR>
13,117.029a	jātāś cāpy avaśās tatra bhidyamānāḥ punaḥ punaḥ<BR>
13,117.029c	pāṭyamānāś ca dṛśyante vivaśā māṃsagṛddhinaḥ<BR>
13,117.030a	kumbhīpāke ca pacyante tāṃ tāṃ yonim upāgatāḥ<BR>
13,117.030c	ākramya māryamāṇāś ca bhrāmyante vai punaḥ punaḥ<BR>
13,117.031a	nātmano 'sti priyataraḥ pṛthivyām anusṛtya ha<BR>
13,117.031c	tasmāt prāṇiṣu sarveṣu dayāvān ātmavān bhavet<BR>
13,117.032a	sarvamāṃsāni yo rājan yāvajjīvaṃ na bhakṣayet<BR>
13,117.032c	svarge sa vipulaṃ sthānaṃ prāpnuyān nātra saṃśayaḥ<BR>
13,117.033a	ye bhakṣayanti māṃsāni bhūtānāṃ jīvitaiṣiṇām<BR>
13,117.033c	bhakṣyante te 'pi tair bhūtair iti me nāsti saṃśayaḥ<BR>
13,117.034a	māṃ sa bhakṣayate yasmād bhakṣayiṣye tam apy aham<BR>
13,117.034c	etan māṃsasya māṃsatvam ato budhyasva bhārata<BR>
13,117.035a	ghātako vadhyate nityaṃ tathā vadhyeta bandhakaḥ<BR>
13,117.035c	ākroṣṭākruśyate rājan dveṣṭā dveṣyatvam āpnute<BR>
13,117.036a	yena yena śarīreṇa yad yat karma karoti yaḥ<BR>
13,117.036c	tena tena śarīreṇa tat tat phalam upāśnute<BR>
13,117.037a	ahiṃsā paramo dharmas tathāhiṃsā paro damaḥ<BR>
13,117.037c	ahiṃsā paramaṃ dānam ahiṃsā paramaṃ tapaḥ<BR>
13,117.038a	ahiṃsā paramo yajñas tathāhiṃsā paraṃ balam<BR>
13,117.038c	ahiṃsā paramaṃ mitram ahiṃsā paramaṃ sukham<BR>
13,117.038e	ahiṃsā paramaṃ satyam ahiṃsā paramaṃ śrutam<BR>
13,117.039a	sarvayajñeṣu vā dānaṃ sarvatīrtheṣu cāplutam<BR>
13,117.039c	sarvadānaphalaṃ vāpi naitat tulyam ahiṃsayā<BR>
13,117.040a	ahiṃsrasya tapo 'kṣayyam ahiṃsro yajate sadā<BR>
13,117.040c	ahiṃsraḥ sarvabhūtānāṃ yathā mātā yathā pitā<BR>
13,117.040d*0596_01	agastyena purā rājan māṃsabhakṣaṃ tu jāṅgale<BR>
13,117.041a	etat phalam ahiṃsāyā bhūyaś ca kurupuṃgava<BR>
13,117.041c	na hi śakyā guṇā vaktum iha varṣaśatair api<BR>
13,118.001	yudhiṣṭhira uvāca<BR>
13,118.001a	akāmāś ca sakāmāś ca hatā ye 'smin mahāhave<BR>
13,118.001c	kāṃ yoniṃ pratipannās te tan me brūhi pitāmaha<BR>
13,118.002a	duḥkhaṃ prāṇaparityāgaḥ puruṣāṇāṃ mahāmṛdhe<BR>
13,118.002c	jānāmi tattvaṃ dharmajña prāṇatyāgaṃ suduṣkaram<BR>
13,118.003a	samṛddhe vāsamṛddhe vā śubhe vā yadi vāśubhe<BR>
13,118.003c	kāraṇaṃ tatra me brūhi sarvajño hy asi me mataḥ<BR>
13,118.004	bhīṣma uvāca<BR>
13,118.004a	samṛddhe vāsamṛddhe vā śubhe vā yadi vāśubhe<BR>
13,118.004c	saṃsāre 'smin samājātāḥ prāṇinaḥ pṛthivīpate<BR>
13,118.005a	niratā yena bhāvena tatra me śṛṇu kāraṇam<BR>
13,118.005c	samyak cāyam anupraśnas tvayoktaś ca yudhiṣṭhira<BR>
13,118.006a	atra te vartayiṣyāmi purāvṛttam idaṃ nṛpa<BR>
13,118.006c	dvaipāyanasya saṃvādaṃ kīṭasya ca yudhiṣṭhira<BR>
13,118.007a	brahmabhūtaś caran vipraḥ kṛṣṇadvaipāyanaḥ purā<BR>
13,118.007c	dadarśa kīṭaṃ dhāvantaṃ śīghraṃ śakaṭavartmani<BR>
13,118.008a	gatijñaḥ sarvabhūtānāṃ rutajñaś ca śarīriṇām<BR>
13,118.008c	sarvajñaḥ sarvato dṛṣṭvā kīṭaṃ vacanam abravīt<BR>
13,118.009a	kīṭa saṃtrastarūpo 'si tvaritaś caiva lakṣyase<BR>
13,118.009c	kva dhāvasi tad ācakṣva kutas te bhayam āgatam<BR>
13,118.010	kīṭa uvāca<BR>
13,118.010a	śakaṭasyāsya mahato ghoṣaṃ śrutvā bhayaṃ mama<BR>
13,118.010c	āgataṃ vai mahābuddhe svana eṣa hi dāruṇaḥ<BR>
13,118.010e	śrūyate na sa māṃ hanyād iti tasmād apākrame<BR>
13,118.011a	śvasatāṃ ca śṛṇomy evaṃ goputrāṇāṃ pracodyatām<BR>
13,118.011c	vahatāṃ sumahābhāraṃ saṃnikarṣe svanaṃ prabho<BR>
13,118.011e	nṛṇāṃ ca saṃvāhayatāṃ śrūyate vividhaḥ svanaḥ<BR>
13,118.012a	soḍhum asmadvidhenaiṣa na śakyaḥ kīṭayoninā<BR>
13,118.012c	tasmād apakramāmy eṣa bhayād asmāt sudāruṇāt<BR>
13,118.013a	duḥkhaṃ hi mṛtyur bhūtānāṃ jīvitaṃ ca sudurlabham<BR>
13,118.013c	ato bhītaḥ palāyāmi gaccheyaṃ nāsukhaṃ sukhāt<BR>
13,118.014	bhīṣma uvāca<BR>
13,118.014a	ity uktaḥ sa tu taṃ prāha kutaḥ kīṭa sukhaṃ tava<BR>
13,118.014c	maraṇaṃ te sukhaṃ manye tiryagyonau hi vartase<BR>
13,118.015a	śabdaṃ sparśaṃ rasaṃ gandhaṃ bhogāṃś coccāvacān bahūn<BR>
13,118.015c	nābhijānāsi kīṭa tvaṃ śreyo maraṇam eva te<BR>
13,118.016	kīṭa uvāca<BR>
13,118.016a	sarvatra nirato jīva itīhāpi sukhaṃ mama<BR>
13,118.016c	cetayāmi mahāprājña tasmād icchāmi jīvitum<BR>
13,118.017a	ihāpi viṣayaḥ sarvo yathādehaṃ pravartitaḥ<BR>
13,118.017c	mānuṣās tiryagāś caiva pṛthagbhogā viśeṣataḥ<BR>
13,118.018a	aham āsaṃ manuṣyo vai śūdro bahudhanaḥ purā<BR>
13,118.018c	abrahmaṇyo nṛśaṃsaś ca kadaryo vṛddhijīvanaḥ<BR>
13,118.019a	vāktīkṣṇo nikṛtiprajño moṣṭā viśvasya sarvaśaḥ<BR>
13,118.019c	mithaḥkṛto 'panidhanaḥ parasvaharaṇe rataḥ<BR>
13,118.020a	bhṛtyātithijanaś cāpi gṛhe paryuṣito mayā<BR>
13,118.020c	mātsaryāt svādukāmena nṛśaṃsena bubhūṣatā<BR>
13,118.021a	devārthaṃ pitṛyajñārtham annaṃ śraddhākṛtaṃ mayā<BR>
13,118.021c	na dattam arthakāmena deyam annaṃ punāti ha<BR>
13,118.022a	guptaṃ śaraṇam āśritya bhayeṣu śaraṇāgatāḥ<BR>
13,118.022c	akasmān no bhayāt tyaktā na ca trātābhayaiṣiṇaḥ<BR>
13,118.022d*0597_01	tyaktvākasmān niśāyāṃ ca na dattam abhayaṃ mayā<BR>
13,118.023a	dhanaṃ dhānyaṃ priyān dārān yānaṃ vāsas tathādbhutam<BR>
13,118.023c	śriyaṃ dṛṣṭvā manuṣyāṇām asūyāmi nirarthakam<BR>
13,118.024a	īrṣyuḥ parasukhaṃ dṛṣṭvā ātatāyy abubhūṣakaḥ<BR>
13,118.024c	trivargahantā cānyeṣām ātmakāmānuvartakaḥ<BR>
13,118.025a	nṛśaṃsaguṇabhūyiṣṭhaṃ purā karma kṛtaṃ mayā<BR>
13,118.025b*0598_01	tenaiṣā kṛmitā prāptā bhayasya jananī sadā<BR>
13,118.025c	smṛtvā tad anutapye 'haṃ tyaktvā priyam ivātmajam<BR>
13,118.026a	śubhānām api jānāmi kṛtānāṃ karmaṇāṃ phalam<BR>
13,118.026c	mātā ca pūjitā vṛddhā brāhmaṇaś cārcito mayā<BR>
13,118.027a	sakṛj jātiguṇopetaḥ saṃgatyā gṛham āgataḥ<BR>
13,118.027c	atithiḥ pūjito brahmaṃs tena māṃ nājahāt smṛtiḥ<BR>
13,118.028a	karmaṇā tena caivāhaṃ sukhāśām iha lakṣaye<BR>
13,118.028c	tac chrotum aham icchāmi tvattaḥ śreyas tapodhana<BR>
13,119.001	vyāsa uvāca<BR>
13,119.001a	śubhena karmaṇā yad vai tiryagyonau na muhyase<BR>
13,119.001c	mamaiva kīṭa tat karma yena tvaṃ na pramuhyase<BR>
13,119.002a	ahaṃ hi darśanād eva tārayāmi tapobalāt<BR>
13,119.002c	tapobalād dhi balavad balam anyan na vidyate<BR>
13,119.003a	jānāmi pāpaiḥ svakṛtair gataṃ tvāṃ kīṭa kīṭatām<BR>
13,119.003c	avāpsyasi paraṃ dharmaṃ dharmastho yadi manyase<BR>
13,119.004a	karma bhūmikṛtaṃ devā bhuñjate tiryagāś ca ye<BR>
13,119.004c	dharmād api manuṣyeṣu kāmo 'rthaś ca yathā guṇaiḥ<BR>
13,119.005a	vāgbuddhipāṇipādaiś cāpy upetasya vipaścitaḥ<BR>
13,119.005c	kiṃ hīyate manuṣyasya mandasyāpi hi jīvataḥ<BR>
13,119.006a	jīvan hi kurute pūjāṃ viprāgryaḥ śaśisūryayoḥ<BR>
13,119.006c	bruvann api kathāṃ puṇyāṃ tatra kīṭa tvam eṣyasi<BR>
13,119.007a	guṇabhūtāni bhūtāni tatra tvam upabhokṣyase<BR>
13,119.007c	tatra te 'haṃ vineṣyāmi brahmatvaṃ yatra cecchasi<BR>
13,119.008a	sa tatheti pratiśrutya kīṭo vartmany atiṣṭhata<BR>
13,119.008b*0599_01	śakaṭavrajaś ca sumahān āgataś ca yadṛcchayā<BR>
13,119.008b*0599_02	cakrākrameṇa bhinnaś ca kīṭaḥ prāṇān mumoca ha<BR>
13,119.008b*0599_03	saṃbhūtaḥ kṣatriyakule prasādād amitaujasaḥ<BR>
13,119.008c	tam ṛṣiṃ draṣṭum agamat sarvāsv anyāsu yoniṣu<BR>
13,119.008d*0600_01	dadarśa ca mahārāja saṃprāptaṃ rājaputratām<BR>
13,119.009a	śvāvidgodhāvarāhāṇāṃ tathaiva mṛgapakṣiṇām<BR>
13,119.009c	śvapākavaiśyaśūdrāṇāṃ kṣatriyāṇāṃ ca yoniṣu<BR>
13,119.009d*0601_01	etāsv eva krameṇaiva yoniṣv āsa svakarmaṇā<BR>
13,119.010a	sa kīṭety evam ābhāṣya ṛṣiṇā satyavādinā<BR>
13,119.010c	pratismṛtyātha jagrāha pādau mūrdhnā kṛtāñjaliḥ<BR>
13,119.010d*0602_01	paryāyeṇa tataḥ prāpya kṣātraṃ sthānam anuttamam<BR>
13,119.011	kīṭa uvāca<BR>
13,119.011a	idaṃ tad atulaṃ sthānam īpsitaṃ daśabhir guṇaiḥ<BR>
13,119.011c	yad ahaṃ prāpya kīṭatvam āgato rājaputratām<BR>
13,119.012a	vahanti mām atibalāḥ kuñjarā hemamālinaḥ<BR>
13,119.012c	syandaneṣu ca kāmbojā yuktāḥ paramavājinaḥ<BR>
13,119.013a	uṣṭrāśvatarayuktāni yānāni ca vahanti mām<BR>
13,119.013c	sabāndhavaḥ sahāmātyaś cāśnāmi piśitaudanam<BR>
13,119.014a	gṛheṣu sunivāseṣu sukheṣu śayaneṣu ca<BR>
13,119.014c	parārdhyeṣu mahābhāga svapāmīha supūjitaḥ<BR>
13,119.015a	sarveṣv apararātreṣu sūtamāgadhabandinaḥ<BR>
13,119.015c	stuvanti māṃ yathā devaṃ mahendraṃ priyavādinaḥ<BR>
13,119.016a	prasādāt satyasaṃdhasya bhavato 'mitatejasaḥ<BR>
13,119.016c	yad ahaṃ kīṭatāṃ prāpya saṃprāpto rājaputratām<BR>
13,119.017a	namas te 'stu mahāprājña kiṃ karomi praśādhi mām<BR>
13,119.017c	tvattapobalanirdiṣṭam idaṃ hy adhigataṃ mayā<BR>
13,119.018	vyāsa uvāca<BR>
13,119.018a	arcito 'haṃ tvayā rājan vāgbhir adya yadṛcchayā<BR>
13,119.018c	adya te kīṭatāṃ prāpya smṛtir jātājugupsitā<BR>
13,119.019a	na tu nāśo 'sti pāpasya yat tvayopacitaṃ purā<BR>
13,119.019c	śūdreṇārthapradhānena nṛśaṃsenātatāyinā<BR>
13,119.020a	mama te darśanaṃ prāptaṃ tac caiva sukṛtaṃ purā<BR>
13,119.020c	tiryagyonau sma jātena mama cāpy arcanāt tathā<BR>
13,119.021a	itas tvaṃ rājaputratvād brāhmaṇyaṃ samavāpsyasi<BR>
13,119.021c	gobrāhmaṇakṛte prāṇān hutvātmīyān raṇājire<BR>
13,119.022a	rājaputrasukhaṃ prāpya ṛtūṃś caivāptadakṣiṇān<BR>
13,119.022c	atha modiṣyase svarge brahmabhūto 'vyayaḥ sukhī<BR>
13,119.023a	tiryagyonyāḥ śūdratām abhyupaiti; śūdro vaiśyatvaṃ kṣatriyatvaṃ ca vaiśyaḥ<BR>
13,119.023c	vṛttaślāghī kṣatriyo brāhmaṇatvaṃ; svargaṃ puṇyaṃ brāhmaṇaḥ sādhuvṛttaḥ<BR>
13,120.001	bhīṣma uvāca<BR>
13,120.001a	kṣatradharmam anuprāptaḥ smarann eva sa vīryavān<BR>
13,120.001c	tyaktvā sa kīṭatāṃ rājaṃś cacāra vipulaṃ tapaḥ<BR>
13,120.002a	tasya dharmārthaviduṣo dṛṣṭvā tad vipulaṃ tapaḥ<BR>
13,120.002c	ājagāma dvijaśreṣṭhaḥ kṛṣṇadvaipāyanas tadā<BR>
13,120.003	vyāsa uvāca<BR>
13,120.003a	kṣātraṃ caiva vrataṃ kīṭa bhūtānāṃ paripālanam<BR>
13,120.003c	kṣātraṃ caiva vrataṃ dhyāyaṃs tato vipratvam eṣyasi<BR>
13,120.004a	pāhi sarvāḥ prajāḥ samyak śubhāśubhavid ātmavān<BR>
13,120.004c	śubhaiḥ saṃvibhajan kāmair aśubhānāṃ ca pāvanaiḥ<BR>
13,120.005a	ātmavān bhava suprītaḥ svadharmacaraṇe rataḥ<BR>
13,120.005c	kṣātrīṃ tanuṃ samutsṛjya tato vipratvam eṣyasi<BR>
13,120.006	bhīṣma uvāca<BR>
13,120.006a	so 'thāraṇyam abhipretya punar eva yudhiṣṭhira<BR>
13,120.006c	maharṣer vacanaṃ śrutvā prajā dharmeṇa pālya ca<BR>
13,120.007a	acireṇaiva kālena kīṭaḥ pārthivasattama<BR>
13,120.007c	prajāpālanadharmeṇa pretya vipratvam āgataḥ<BR>
13,120.008a	tatas taṃ brāhmaṇaṃ dṛṣṭvā punar eva mahāyaśāḥ<BR>
13,120.008c	ājagāma mahāprājñaḥ kṛṣṇadvaipāyanas tadā<BR>
13,120.009	vyāsa uvāca<BR>
13,120.009a	bho bho viprarṣabha śrīman mā vyathiṣṭhāḥ kathaṃ cana<BR>
13,120.009b*0603_01	pālanāc ca viśiṣṭānāṃ suyuddhamaraṇena ca<BR>
13,120.009b*0603_02	śiṣṭasaṃsevanāc caiva sa gatiṃ paramāṃ gataḥ<BR>
13,120.009b*0603_03	tataḥ sa pararāṣṭreṇa rājānaṃ pīḍitāḥ prajāḥ<BR>
13,120.009b*0603_04	hṛte ca taddhane tāta yuddhāya samupāgataḥ<BR>
13,120.009b*0603_05	hatvā taṃ nihato yuddhe tasmād vipratvam āgataḥ<BR>
13,120.009b*0603_06	ājagāma tataḥ prājñaḥ kṛṣṇadvaipāyanas tadā<BR>
13,120.009b*0603_07	pārāśaryaṃ mahāprājñam upayāntaṃ dayāparam<BR>
13,120.009b*0603_08	nityaṃ prasannavadanaṃ nabhaḥsnigdhāmbudaprabham<BR>
13,120.009b*0603_09	ajñānatimirādityaṃ nityaṃ vyāsaṃ namāmy aham<BR>
13,120.009b*0603_10	ity uktvā patitaṃ padbhyāṃ prītyā prāha mahāmuniḥ<BR>
13,120.009b*0603_11	brāhmaṇān pūjayasveha japasatyaparāyaṇaḥ<BR>
13,120.009b*0603_12	kramād brahma prāpsyasi tvaṃ viṣṇudhyānena nirmalam<BR>
13,120.009c	śubhakṛc chubhayonīṣu pāpakṛt pāpayoniṣu<BR>
13,120.009e	upapadyati dharmajña yathādharmaṃ yathāgamam<BR>
13,120.010a	tasmān mṛtyubhayāt kīṭa mā vyathiṣṭhāḥ kathaṃ cana<BR>
13,120.010c	dharmalopād bhayaṃ te syāt tasmād dharmaṃ carottamam<BR>
13,120.011	kīṭa uvāca<BR>
13,120.011a	sukhāt sukhataraṃ prāpto bhagavaṃs tvatkṛte hy aham<BR>
13,120.011b*0604_01	ity uktvā samanujñātas tathā cakre dvijottamaḥ<BR>
13,120.011c	dharmamūlāṃ śriyaṃ prāpya pāpmā naṣṭa ihādya me<BR>
13,120.012	bhīṣma uvāca<BR>
13,120.012a	bhagavadvacanāt kīṭo brāhmaṇyaṃ prāpya durlabham<BR>
13,120.012c	akarot pṛthivīṃ rājan yajñayūpaśatāṅkitām<BR>
13,120.012e	tataḥ sālokyam agamad brahmaṇo brahmavittamaḥ<BR>
13,120.013a	avāpa ca paraṃ kīṭaḥ pārtha brahma sanātanam<BR>
13,120.013c	svakarmaphalanirvṛttaṃ vyāsasya vacanāt tadā<BR>
13,120.013d*0605_01	śrutvaitad rājaśārdūla satkarmaparamo bhava<BR>
13,120.014a	te 'pi yasmāt svabhāvena hatāḥ kṣatriyapuṃgavāḥ<BR>
13,120.014c	saṃprāptās te gatiṃ puṇyāṃ tasmān mā śoca putraka<BR>
13,121.001	yudhiṣṭhira uvāca<BR>
13,121.001a	vidyā tapaś ca dānaṃ ca kim eteṣāṃ viśiṣyate<BR>
13,121.001c	pṛcchāmi tvā satāṃ śreṣṭha tan me brūhi pitāmaha<BR>
13,121.002	bhīṣma uvāca<BR>
13,121.002a	atrāpy udāharantīmam itihāsaṃ purātanam<BR>
13,121.002c	maitreyasya ca saṃvādaṃ kṛṣṇadvaipāyanasya ca<BR>
13,121.003a	kṛṣṇadvaipāyano rājann ajñātacaritaṃ caran<BR>
13,121.003c	vārāṇasyām upātiṣṭhan maitreyaṃ svairiṇīkule<BR>
13,121.004a	tam upasthitam āsīnaṃ jñātvā sa munisattamam<BR>
13,121.004c	arcitvā bhojayām āsa maitreyo 'śanam uttamam<BR>
13,121.005a	tad annam uttamaṃ bhuktvā guṇavat sārvakāmikam<BR>
13,121.005c	pratiṣṭhamāno 'smayata prītaḥ kṛṣṇo mahāmanāḥ<BR>
13,121.006a	tam utsmayantaṃ saṃprekṣya maitreyaḥ kṛṣṇam abravīt<BR>
13,121.006c	kāraṇaṃ brūhi dharmātman yo 'smayiṣṭhāḥ kutaś ca te<BR>
13,121.006e	tapasvino dhṛtimataḥ pramodaḥ samupāgataḥ<BR>
13,121.007a	etat pṛcchāmi te vidvann abhivādya praṇamya ca<BR>
13,121.007c	ātmanaś ca tapobhāgyaṃ mahābhāgyaṃ tathaiva ca<BR>
13,121.007d*0606_01	tapobhāgyān mahābhāga sukhabhāgyāt tathaiva ca<BR>
13,121.008a	pṛthag ācaratas tāta pṛthag ātmani cātmanoḥ<BR>
13,121.008c	alpāntaram ahaṃ manye viśiṣṭam api vā tvayā<BR>
13,121.009	vyāsa uvāca<BR>
13,121.009a	aticchedātivādābhyāṃ smayo 'yaṃ samupāgataḥ<BR>
13,121.009c	asatyaṃ vedavacanaṃ kasmād vedo 'nṛtaṃ vadet<BR>
13,121.010a	trīṇy eva tu padāny āhuḥ puruṣasyottamaṃ vratam<BR>
13,121.010c	na druhyec caiva dadyāc ca satyaṃ caiva paraṃ vadet<BR>
13,121.010e	idānīṃ caiva naḥ kṛtyaṃ purastāc ca paraṃ smṛtam<BR>
13,121.010f*0607_01	iti vedoktam ṛṣibhiḥ purastāt parikalpitam<BR>
13,121.011a	alpo 'pi tādṛśo dāyo bhavaty uta mahāphalaḥ<BR>
13,121.011c	tṛṣitāya ca yad dattaṃ hṛdayenānasūyatā<BR>
13,121.012a	tṛṣitas tṛṣitāya tvaṃ dattvaitad aśanaṃ mama<BR>
13,121.012c	ajaiṣīr mahato lokān mahāyajñair ivābhibho<BR>
13,121.012e	ato dānapavitreṇa prīto 'smi tapasaiva ca<BR>
13,121.013a	puṇyasyaiva hi te gandhaḥ puṇyasyaiva ca darśanam<BR>
13,121.013c	puṇyaś ca vāti gandhas te manye karmavidhānataḥ<BR>
13,121.014a	adhikaṃ mārjanāt tāta tathaivāpy anulepanāt<BR>
13,121.014c	śubhaṃ sarvapavitrebhyo dānam eva paraṃ bhavet<BR>
13,121.014c*0608_01	dānam eva paraṃ dvija<BR>
13,121.014c*0608_02	no cet sarvapavitrebhyo<BR>
13,121.015a	yānīmāny uttamānīha vedoktāni praśaṃsasi<BR>
13,121.015c	teṣāṃ śreṣṭhatamaṃ dānam iti me nāsti saṃśayaḥ<BR>
13,121.016a	dānakṛdbhiḥ kṛtaḥ panthā yena yānti manīṣiṇaḥ<BR>
13,121.016c	te hi prāṇasya dātāras teṣu dharmaḥ pratiṣṭhitaḥ<BR>
13,121.017a	yathā vedāḥ svadhītāś ca yathā cendriyasaṃyamaḥ<BR>
13,121.017c	sarvatyāgo yathā ceha tathā dānam anuttamam<BR>
13,121.018a	tvaṃ hi tāta sukhād eva sukham eṣyasi śobhanam<BR>
13,121.018c	sukhāt sukhataraprāptim āpnute matimān naraḥ<BR>
13,121.019a	tan naḥ pratyakṣam evedam upalabdham asaṃśayam<BR>
13,121.019c	śrīmantam āpnuvanty arthā dānaṃ yajñas tathā sukham<BR>
13,121.020a	sukhād eva paraṃ duḥkhaṃ duḥkhād anyat paraṃ sukham<BR>
13,121.020c	dṛśyate hi mahāprājña niyataṃ vai svabhāvataḥ<BR>
13,121.021a	trividhānīha vṛttāni narasyāhur manīṣiṇaḥ<BR>
13,121.021c	puṇyam anyat pāpam anyan na puṇyaṃ na ca pāpakam<BR>
13,121.022a	na vṛttaṃ manyate 'nyasya manyate 'nyasya pāpakam<BR>
13,121.022c	tathā svakarmanirvṛttaṃ na puṇyaṃ na ca pāpakam<BR>
13,121.022d*0609_01	yajñadānatapaḥśīlā narā vai puṇyakarmiṇaḥ<BR>
13,121.022d*0609_02	ye 'bhidruhyanti bhūtāni te vai pāpakṛto janāḥ<BR>
13,121.022d*0609_03	dravyāṇy ādadate caiva duḥkhaṃ yānti patanti ca<BR>
13,121.022d*0609_04	tato 'nyat karma yat kiṃ cin na puṇyaṃ na ca pātakam<BR>
13,121.022d*0610_01	nityaṃ cākṛpaṇo bhuṅkte svajanair dehi yācitaḥ<BR>
13,121.022d*0610_02	bhāgyakṣayeṇa kṣīyante nopabhogena saṃcayāḥ<BR>
13,121.023a	ramasvaidhasva modasva dehi caiva yajasva ca<BR>
13,121.023c	na tvām abhibhaviṣyanti vaidyā na ca tapasvinaḥ<BR>
13,122.001	bhīṣma uvāca<BR>
13,122.001a	evam uktaḥ pratyuvāca maitreyaḥ karmapūjakaḥ<BR>
13,122.001c	atyantaṃ śrīmati kule jātaḥ prājño bahuśrutaḥ<BR>
13,122.002a	asaṃśayaṃ mahāprājña yathaivāttha tathaiva tat<BR>
13,122.002c	anujñātas tu bhavatā kiṃ cid brūyām ahaṃ vibho<BR>
13,122.003	vyāsa uvāca<BR>
13,122.003a	yad yad icchasi maitreya yāvad yāvad yathā tathā<BR>
13,122.003c	brūhi tāvan mahāprājña śuśrūṣe vacanaṃ tava<BR>
13,122.004	maitreya uvāca<BR>
13,122.004a	nirdoṣaṃ nirmalaṃ caiva vacanaṃ dānasaṃhitam<BR>
13,122.004c	vidyātapobhyāṃ hi bhavān bhāvitātmā na saṃśayaḥ<BR>
13,122.005a	bhavato bhāvitātmatvād dāyo 'yaṃ sumahān mama<BR>
13,122.005c	bhūyo buddhyānupaśyāmi susamṛddhatapā iva<BR>
13,122.006a	api me darśanād eva bhavato 'bhyudayo mahān<BR>
13,122.006c	manye bhavatprasādo 'yaṃ tad dhi karma svabhāvataḥ<BR>
13,122.007a	tapaḥ śrutaṃ ca yoniś cāpy etad brāhmaṇyakāraṇam<BR>
13,122.007c	tribhir guṇaiḥ samuditas tato bhavati vai dvijaḥ<BR>
13,122.008a	tasmiṃs tṛpte ca tṛpyante pitaro daivatāni ca<BR>
13,122.008c	na hi śrutavatāṃ kiṃ cid adhikaṃ brāhmaṇād ṛte<BR>
13,122.008d*0611_01	andhaṃ syāt tama evedaṃ na prajñāyeta kiṃ cana<BR>
13,122.008d*0611_02	cāturvarṇyaṃ na varteta dharmādharmāv ṛtānṛte<BR>
13,122.008d*0612_01	asaṃskārāt kṣatravaiśyau naśyete brāhmaṇād ṛte<BR>
13,122.008d*0612_02	śūdro naśyaty aśuśrūṣur āśramāṇāṃ yathārhataḥ<BR>
13,122.009a	yathā hi sukṛte kṣetre phalaṃ vindati mānavaḥ<BR>
13,122.009c	evaṃ dattvā śrutavati phalaṃ dātā samaśnute<BR>
13,122.010a	brāhmaṇaś cen na vidyeta śrutavṛttopasaṃhitaḥ<BR>
13,122.010c	pratigrahītā dānasya moghaṃ syād dhanināṃ dhanam<BR>
13,122.011a	adan hy avidvān hanty annam adyamānaṃ ca hanti tam<BR>
13,122.011c	taṃ ca hanyati yasyānnaṃ sa hatvā hanyate 'budhaḥ<BR>
13,122.012a	prabhur hy annam adan vidvān punar janayatīśvaraḥ<BR>
13,122.012c	sa cānnāj jāyate tasmāt sūkṣma eva vyatikramaḥ<BR>
13,122.012d*0613_01	prabhur hy anupabhogī syād adattvānnam asaṃśayaḥ<BR>
13,122.012d*0613_02	yas tārayati vai vidvān pitṝn devān samādṛtān<BR>
13,122.013a	yad eva dadataḥ puṇyaṃ tad eva pratigṛhṇataḥ<BR>
13,122.013c	na hy ekacakraṃ varteta ity evam ṛṣayo viduḥ<BR>
13,122.014a	yatra vai brāhmaṇāḥ santi śrutavṛttopasaṃhitāḥ<BR>
13,122.014c	tatra dānaphalaṃ puṇyam iha cāmutra cāśnute<BR>
13,122.015a	ye yoniśuddhāḥ satataṃ tapasy abhiratā bhṛśam<BR>
13,122.015c	dānādhyayanasaṃpannās te vai pūjyatamāḥ sadā<BR>
13,122.016a	tair hi sadbhiḥ kṛtaḥ panthāś cetayāno na muhyate<BR>
13,122.016c	te hi svargasya netāro yajñavāhāḥ sanātanāḥ<BR>
13,123.001	bhīṣma uvāca<BR>
13,123.001a	evam uktaḥ sa bhagavān maitreyaṃ pratyabhāṣata<BR>
13,123.001c	diṣṭyaivaṃ tvaṃ vijānāsi diṣṭyā te buddhir īdṛśī<BR>
13,123.001e	loko hy ayaṃ guṇān eva bhūyiṣṭhaṃ sma praśaṃsati<BR>
13,123.002a	rūpamānavayomānaśrīmānāś cāpy asaṃśayam<BR>
13,123.002c	diṣṭyā nābhibhavanti tvāṃ daivas te 'yam anugrahaḥ<BR>
13,123.002e	yat te bhṛśataraṃ dānād vartayiṣyāmi tac chṛṇu<BR>
13,123.003a	yānīhāgamaśāstrāṇi yāś ca kāś cit pravṛttayaḥ<BR>
13,123.003c	tāni vedaṃ puraskṛtya pravṛttāni yathākramam<BR>
13,123.004a	ahaṃ dānaṃ praśaṃsāmi bhavān api tapaḥśrute<BR>
13,123.004b*0614_01	tat tad bahuguṇaṃ dānaṃ śraddhayā svaguṇair api<BR>
13,123.004c	tapaḥ pavitraṃ vedasya tapaḥ svargasya sādhanam<BR>
13,123.005a	tapasā mahad āpnoti vidyayā ceti naḥ śrutam<BR>
13,123.005c	tapasaiva cāpanuded yac cānyad api duṣkṛtam<BR>
13,123.006a	yad yad dhi kiṃ cit saṃdhāya puruṣas tapyate tapaḥ<BR>
13,123.006c	sarvam etad avāpnoti brāhmaṇo vedapāragaḥ<BR>
13,123.007a	duranvayaṃ duṣpradhṛṣyaṃ durāpaṃ duratikramam<BR>
13,123.007c	sarvaṃ vai tapasābhyeti tapo hi balavattaram<BR>
13,123.008a	surāpo 'saṃmatādāyī bhrūṇahā gurutalpagaḥ<BR>
13,123.008c	tapasā tarate sarvam enasaś ca pramucyate<BR>
13,123.009a	sarvavidyas tu cakṣuṣmān api yādṛśatādṛśaḥ<BR>
13,123.009c	tapasvinau ca tāv āhus tābhyāṃ kāryaṃ sadā namaḥ<BR>
13,123.010a	sarve pūjyāḥ śrutadhanās tathaiva ca tapasvinaḥ<BR>
13,123.010c	dānapradāḥ sukhaṃ pretya prāpnuvantīha ca śriyam<BR>
13,123.011a	imaṃ ca brahmalokaṃ ca lokaṃ ca balavattaram<BR>
13,123.011c	annadānaiḥ sukṛtinaḥ pratipadyanti laukikāḥ<BR>
13,123.012a	pūjitāḥ pūjayanty etān mānitā mānayanti ca<BR>
13,123.012c	adātā yatra yatraiti sarvataḥ saṃpraṇudyate<BR>
13,123.013a	akartā caiva kartā ca labhate yasya yādṛśam<BR>
13,123.013c	yady evordhvaṃ yady avāk ca tvaṃ lokam abhiyāsyasi<BR>
13,123.014a	prāpsyase tv annapānāni yāni dāsyasi kāni cit<BR>
13,123.014c	medhāvy asi kule jātaḥ śrutavān anṛśaṃsavān<BR>
13,123.015a	kaumāradāravratavān maitreya nirato bhava<BR>
13,123.015c	etad gṛhāṇa prathamaṃ praśastaṃ gṛhamedhinām<BR>
13,123.016a	yo bhartā vāsitātuṣṭo bhartus tuṣṭā ca vāsitā<BR>
13,123.016c	yasminn evaṃ kule sarvaṃ kalyāṇaṃ tatra vartate<BR>
13,123.017a	adbhir gātrān malam iva tamo 'gniprabhayā yathā<BR>
13,123.017c	dānena tapasā caiva sarvapāpam apohyate<BR>
13,123.017c*0615_01	viṣṇor abhyarcanena ca<BR>
13,123.017c*0615_02	brāhmaṇaḥ sa mahābhāga taret saṃsārasāgarāt<BR>
13,123.017c*0615_03	svakarmaśuddhasattvānāṃ tapobhir nirmalātmanām<BR>
13,123.017c*0615_04	vidyayā gatamohānāṃ tāraṇāya hariḥ smṛtaḥ<BR>
13,123.017c*0615_05	tadarcanaparo nityaṃ tadbhaktas taṃ namaskuru<BR>
13,123.017c*0615_06	tadbhaktā na vinaśyanti hy aṣṭākṣaraparāyaṇāḥ<BR>
13,123.017c*0615_07	praṇavopāsanaparāḥ paramārthaparās tv iha<BR>
13,123.017c*0615_08	etaiḥ pāvaya cātmānaṃ<BR>
13,123.018a	svasti prāpnuhi maitreya gṛhān sādhu vrajāmy aham<BR>
13,123.018c	etan manasi kartavyaṃ śreya evaṃ bhaviṣyati<BR>
13,123.019a	taṃ praṇamyātha maitreyaḥ kṛtvā cābhipradakṣiṇam<BR>
13,123.019b*0616_00	bhīṣmaḥ<BR>
13,123.019b*0616_01	kṛṣṇadvaipāyano rājan maitreyaṃ dvijasattamam<BR>
13,123.019c	svasti prāpnotu bhagavān ity uvāca kṛtāñjaliḥ<BR>
13,124.001	yudhiṣṭhira uvāca<BR>
13,124.001a	satstrīṇāṃ samudācāraṃ sarvadharmabhṛtāṃ vara<BR>
13,124.001c	śrotum icchāmy ahaṃ tvattas taṃ me brūhi pitāmaha<BR>
13,124.002	bhīṣma uvāca<BR>
13,124.002a	sarvajñāṃ sarvadharmajñāṃ devaloke manasvinīm<BR>
13,124.002c	kaikeyī sumanā nāma śāṇḍilīṃ paryapṛcchata<BR>
13,124.003a	kena vṛttena kalyāṇi samācāreṇa kena vā<BR>
13,124.003c	vidhūya sarvapāpāni devalokaṃ tvam āgatā<BR>
13,124.004a	hutāśanaśikheva tvaṃ jvalamānā svatejasā<BR>
13,124.004c	sutā tārādhipasyeva prabhayā divam āgatā<BR>
13,124.005a	arajāṃsi ca vastrāṇi dhārayantī gataklamā<BR>
13,124.005c	vimānasthā śubhe bhāsi sahasraguṇam ojasā<BR>
13,124.006a	na tvam alpena tapasā dānena niyamena vā<BR>
13,124.006c	imaṃ lokam anuprāptā tasmāt tattvaṃ vadasva me<BR>
13,124.007a	iti pṛṣṭā sumanayā madhuraṃ cāruhāsinī<BR>
13,124.007c	śāṇḍilī nibhṛtaṃ vākyaṃ sumanām idam abravīt<BR>
13,124.008a	nāhaṃ kāṣāyavasanā nāpi valkaladhāriṇī<BR>
13,124.008c	na ca muṇḍā na jaṭilā bhūtvā devatvam āgatā<BR>
13,124.009a	ahitāni ca vākyāni sarvāṇi paruṣāṇi ca<BR>
13,124.009c	apramattā ca bhartāraṃ kadā cin nāham abruvam<BR>
13,124.010a	devatānāṃ pitṝṇāṃ ca brāhmaṇānāṃ ca pūjane<BR>
13,124.010c	apramattā sadāyuktā śvaśrūśvaśuravartinī<BR>
13,124.011a	paiśunye na pravartāmi na mamaitan manogatam<BR>
13,124.011c	advāre na ca tiṣṭhāmi ciraṃ na kathayāmi ca<BR>
13,124.012a	asad vā hasitaṃ kiṃ cid ahitaṃ vāpi karmaṇā<BR>
13,124.012c	rahasyam arahasyaṃ vā na pravartāmi sarvathā<BR>
13,124.013a	kāryārthe nirgataṃ cāpi bhartāraṃ gṛham āgatam<BR>
13,124.013c	āsanenopasaṃyojya pūjayāmi samāhitā<BR>
13,124.014a	yad yac ca nābhijānāti yad bhojyaṃ nābhinandati<BR>
13,124.014c	bhakṣyaṃ vāpy atha vā lehyaṃ tat sarvaṃ varjayāmy aham<BR>
13,124.015a	kuṭumbārthe samānītaṃ yat kiṃ cit kāryam eva tu<BR>
13,124.015c	prātar utthāya tat sarvaṃ kārayāmi karomi ca<BR>
13,124.015d*0617_01	agnisaṃrakṣaṇaparā gṛhaśuddhiṃ ca kāraye<BR>
13,124.015d*0617_02	pātrāṇāṃ dhanadhānyānāṃ śayanāsanavastunām<BR>
13,124.015d*0617_03	kumārān pālaye nityaṃ kumārīḥ pariśikṣaye<BR>
13,124.015d*0617_04	ātmapriyāṇi hitvāpi garbhasaṃrakṣaṇe ratā<BR>
13,124.015d*0617_05	bālānāṃ varjaye nityaṃ śāpaṃ kopaṃ pratāpanam<BR>
13,124.015d*0617_06	avikṣiptāni dhānyāni nānnavikṣepaṇaṃ gṛhe<BR>
13,124.015d*0617_07	ratnavat spṛhaye gehe gāvaḥ sayavasodakāḥ<BR>
13,124.015d*0617_08	samudgamya ca śuddhāhaṃ bhikṣāṃ dadyāṃ dvijātiṣu<BR>
13,124.016a	pravāsaṃ yadi me bhartā yāti kāryeṇa kena cit<BR>
13,124.016c	maṅgalair bahubhir yuktā bhavāmi niyatā sadā<BR>
13,124.017a	añjanaṃ rocanāṃ caiva snānaṃ mālyānulepanam<BR>
13,124.017c	prasādhanaṃ ca niṣkrānte nābhinandāmi bhartari<BR>
13,124.018a	notthāpayāmi bhartāraṃ sukhasuptam ahaṃ sadā<BR>
13,124.018b*0618_01	notthāpaye sukhaṃ suptaṃ hy āturaṃ pālaye patim<BR>
13,124.018c	ātureṣv api kāryeṣu tena tuṣyati me manaḥ<BR>
13,124.019a	nāyāsayāmi bhartāraṃ kuṭumbārthe ca sarvadā<BR>
13,124.019c	guptaguhyā sadā cāsmi susaṃmṛṣṭaniveśanā<BR>
13,124.019d*0619_01	bandhakīṃ varjayāmy eva kuhakāmūlakarma ca<BR>
13,124.020a	imaṃ dharmapathaṃ nārī pālayantī samāhitā<BR>
13,124.020c	arundhatīva nārīṇāṃ svargaloke mahīyate<BR>
13,124.021	bhīṣma uvāca<BR>
13,124.021a	etad ākhyāya sā devī sumanāyai tapasvinī<BR>
13,124.021c	patidharmaṃ mahābhāgā jagāmādarśanaṃ tadā<BR>
13,124.022a	yaś cedaṃ pāṇḍavākhyānaṃ paṭhet parvaṇi parvaṇi<BR>
13,124.022c	sa devalokaṃ saṃprāpya nandane susukhaṃ vaset<BR>
13,124.022d@013_0000	yudhiṣṭhiraḥ<BR>
13,124.022d@013_0001	yaj jñeyaṃ paramaṃ kṛtyam anuṣṭheyaṃ mahātmabhiḥ<BR>
13,124.022d@013_0002	bhīṣmaḥ<BR>
13,124.022d@013_0002	sāraṃ me sarvaśāstrāṇāṃ vaktum arhasy anugrahāt<BR>
13,124.022d@013_0003	śrūyatām idam atyantaṃ gūḍhaṃ saṃsāramocanam<BR>
13,124.022d@013_0004	śrotavyaṃ ca tvayā samyag jñātavyaṃ ca viśāṃ pate<BR>
13,124.022d@013_0005	puṇḍarīkaḥ purā vipraḥ puṇyatīrthe japānvitaḥ<BR>
13,124.022d@013_0006	nāradaṃ paripapraccha śreyo yogaparaṃ munim<BR>
13,124.022d@013_0007	nāradaś cābravīd enaṃ brahmaṇoktaṃ mahātmanā<BR>
13,124.022d@013_0008	śṛṇuṣvāvahitas tāta jñānayogam anuttamam<BR>
13,124.022d@013_0009	aprabhūtaṃ prabhūtārthaṃ vedaśāstrārthasārakam<BR>
13,124.022d@013_0010	yaḥ paraḥ prakṛteḥ proktaḥ puruṣaḥ pañcaviṃśakaḥ<BR>
13,124.022d@013_0011	sa eva sarvabhūtātmā nara ity abhidhīyate<BR>
13,124.022d@013_0012	narāj jātāni tattvāni nārāṇīti tato viduḥ<BR>
13,124.022d@013_0013	tāny eva cāyanaṃ tasya tena nārāyaṇaḥ smṛtaḥ<BR>
13,124.022d@013_0014	nārāyaṇāj jagat sarvaṃ sargakāle prajāyate<BR>
13,124.022d@013_0015	tasminn eva punas tac ca pralaye saṃpralīyate<BR>
13,124.022d@013_0016	nārāyaṇaḥ paraṃ brahma tattvaṃ nārāyaṇaḥ paraḥ<BR>
13,124.022d@013_0017	parād api paraś cāsau tasmān nāsti parāt param<BR>
13,124.022d@013_0018	vāsudevaṃ tathā viṣṇum ātmānaṃ ca tathā viduḥ<BR>
13,124.022d@013_0019	saṃjñābhedaiḥ sa evaikaḥ sarvaśāstrābhisaṃskṛtaḥ<BR>
13,124.022d@013_0020	āloḍya sarvaśāstrāṇi vicārya ca punaḥ punaḥ<BR>
13,124.022d@013_0021	idam ekaṃ suniṣpannaṃ dhyeyo nārāyaṇaḥ sadā<BR>
13,124.022d@013_0022	tasmāt tvaṃ gahanān sarvāṃs tyaktvā śāstrārthavistarān<BR>
13,124.022d@013_0023	ananyacetā dhyāyasva nārāyaṇam ajaṃ vibhum<BR>
13,124.022d@013_0024	muhūrtam api yo dhyāyen nārāyaṇam atandritaḥ<BR>
13,124.022d@013_0025	so 'pi tadgatim āpnoti kiṃ punas tatparāyaṇaḥ<BR>
13,124.022d@013_0026	namo nārāyaṇāyeti yo veda brahma śāśvatam<BR>
13,124.022d@013_0027	antakāle japann eti tad viṣṇoḥ paramaṃ padam<BR>
13,124.022d@013_0028	śravaṇān mananāc caiva gītistutyarcanādibhiḥ<BR>
13,124.022d@013_0029	ārādhyaṃ sarvadā brahma puruṣeṇa hitaiṣiṇā<BR>
13,124.022d@013_0030	lipyate na sa pāpena nārāyaṇaparāyaṇaḥ<BR>
13,124.022d@013_0031	punāti sakalaṃ lokaṃ sahasrāṃśur ivoditaḥ<BR>
13,124.022d@013_0032	brahmacārī gṛhastho 'pi vānaprastho 'tha bhikṣukaḥ<BR>
13,124.022d@013_0033	keśavārādhanaṃ hitvā naiva yāti parāṃ gatim<BR>
13,124.022d@013_0034	janmāntarasahasreṣu durlabhā tadgatā matiḥ<BR>
13,124.022d@013_0035	tad bhaktavatsalaṃ devaṃ samārādhaya suvrata<BR>
13,124.022d@013_0036	nāradenaivam uktas tu sa vipro 'bhyarcayad dharim<BR>
13,124.022d@013_0037	svapne 'pi puṇḍarīkākṣaṃ śaṅkhacakragadādharam<BR>
13,124.022d@013_0038	kirīṭakuṇḍaladharaṃ lasacchrīvatsakaustubham<BR>
13,124.022d@013_0039	taṃ dṛṣṭvā devadeveśaṃ prāṇamatsaṃbhramānvitaḥ<BR>
13,124.022d@013_0040	atha kālena mahatā tathā pratyakṣatāṃ gataḥ<BR>
13,124.022d@013_0041	saṃstutaḥ stutibhir vedair devagandharvakiṃnaraiḥ<BR>
13,124.022d@013_0042	atha tenaiva bhagavān ātmalokam adhokṣajaḥ<BR>
13,124.022d@013_0043	gataḥ saṃpūjitaḥ sarvaiḥ sa yoginilayo hariḥ<BR>
13,124.022d@013_0044	tasmāt tvam api rājendra tadbhaktas tatparāyaṇaḥ<BR>
13,124.022d@013_0045	arcayitvā yathāyogaṃ bhajasva puruṣottamam<BR>
13,124.022d@013_0046	ajaram amaram ekaṃ dhyeyam ādyantaśūnyaṃ<BR>
13,124.022d@013_0047	saguṇam aguṇam ādyaṃ sthūlam atyantasūkṣmam<BR>
13,124.022d@013_0048	nirupamam upameyaṃ yogivijñānagamyaṃ<BR>
13,124.022d@013_0049	tribhuvanagurum īśaṃ tvaṃ prapadyasva viṣṇum<BR>
13,125.001	yudhiṣṭhira uvāca<BR>
13,125.001a	sāmnā vāpi pradāne vā jyāyaḥ kiṃ bhavato matam<BR>
13,125.001c	prabrūhi bharataśreṣṭha yad atra vyatiricyate<BR>
13,125.002	bhīṣma uvāca<BR>
13,125.002a	sāmnā prasādyate kaś cid dānena ca tathāparaḥ<BR>
13,125.002c	puruṣaḥ prakṛtiṃ jñātvā tayor ekataraṃ bhajet<BR>
13,125.003a	guṇāṃs tu śṛṇu me rājan sāntvasya bharatarṣabha<BR>
13,125.003c	dāruṇāny api bhūtāni sāntvenārādhayed yathā<BR>
13,125.004a	atrāpy udāharantīmam itihāsaṃ purātanam<BR>
13,125.004c	gṛhītvā rakṣasā mukto dvijātiḥ kānane yathā<BR>
13,125.005a	kaś cit tu buddhisaṃpanno brāhmaṇo vijane vane<BR>
13,125.005c	gṛhītaḥ kṛcchram āpanno rakṣasā bhakṣayiṣyatā<BR>
13,125.006a	sa buddhiśrutasaṃpannas taṃ dṛṣṭvātīva bhīṣaṇam<BR>
13,125.006c	sāmaivāsmin prayuyuje na mumoha na vivyathe<BR>
13,125.007a	rakṣas tu vācā saṃpūjya praśnaṃ papraccha taṃ dvijam<BR>
13,125.007c	mokṣyase brūhi me praśnaṃ kenāsmi hariṇaḥ kṛśaḥ<BR>
13,125.008a	muhūrtam atha saṃcintya brāhmaṇas tasya rakṣasaḥ<BR>
13,125.008c	ābhir gāthābhir avyagraḥ praśnaṃ pratijagāda ha<BR>
13,125.009a	videśastho vilokastho vinā nūnaṃ suhṛjjanaiḥ<BR>
13,125.009c	viṣayān atulān bhuṅkṣe tenāsi hariṇaḥ kṛśaḥ<BR>
13,125.010a	nūnaṃ mitrāṇi te rakṣaḥ sādhūpacaritāny api<BR>
13,125.010c	svadoṣād aparajyante tenāsi hariṇaḥ kṛśaḥ<BR>
13,125.011a	dhanaiśvaryādhikāḥ stabdhās tvadguṇaiḥ paramāvarāḥ<BR>
13,125.011c	avajānanti nūnaṃ tvāṃ tenāsi hariṇaḥ kṛśaḥ<BR>
13,125.012a	guṇavān viguṇān anyān nūnaṃ paśyasi satkṛtān<BR>
13,125.012c	prājño 'prājñān vinītātmā tenāsi hariṇaḥ kṛśaḥ<BR>
13,125.013a	avṛttyā kliśyamāno 'pi vṛttyupāyān vigarhayan<BR>
13,125.013c	māhātmyād vyathase nūnaṃ tenāsi hariṇaḥ kṛśaḥ<BR>
13,125.014a	saṃpīḍyātmānam āryatvāt tvayā kaś cid upaskṛtaḥ<BR>
13,125.014c	jitaṃ tvāṃ manyate sādho tenāsi hariṇaḥ kṛśaḥ<BR>
13,125.015a	kliśyamānān vimārgeṣu kāmakrodhāvṛtātmanaḥ<BR>
13,125.015c	manye nu dhyāyasi janāṃs tenāsi hariṇaḥ kṛśaḥ<BR>
13,125.016a	prājñaiḥ saṃbhāvito nūnaṃ naprājñair upasaṃhitaḥ<BR>
13,125.016c	hrīmān amarṣī durvṛttais tenāsi hariṇaḥ kṛśaḥ<BR>
13,125.017a	nūnaṃ mitramukhaḥ śatruḥ kaś cid āryavad ācaran<BR>
13,125.017c	vañcayitvā gatas tvāṃ vai tenāsi hariṇaḥ kṛśaḥ<BR>
13,125.018a	prakāśārthagatir nūnaṃ rahasyakuśalaḥ kṛtī<BR>
13,125.018c	tajjñair na pūjyase nūnaṃ tenāsi hariṇaḥ kṛśaḥ<BR>
13,125.018d*0620_01	nūnaṃ śaktyā samārambhān vihitān sumahodayān<BR>
13,125.018d*0620_02	vipannārthān vijānāsi tenāsi hariṇaḥ kṛśaḥ<BR>
13,125.018d*0620_03	ekadravyaniviṣṭena tulyārthaśrutasaṃpadā<BR>
13,125.018d*0620_04	paribhūto 'si nūnaṃ tvaṃ tenāsi hariṇaḥ kṛśaḥ<BR>
13,125.019a	asatsv abhiniviṣṭeṣu bruvato muktasaṃśayam<BR>
13,125.019c	guṇās te na virājante tenāsi hariṇaḥ kṛśaḥ<BR>
13,125.020a	dhanabuddhiśrutair hīnaḥ kevalaṃ tejasānvitaḥ<BR>
13,125.020c	mahat prārthayase nūnaṃ tenāsi hariṇaḥ kṛśaḥ<BR>
13,125.021a	tapaḥpraṇihitātmānaṃ manye tvāraṇyakāṅkṣiṇam<BR>
13,125.021c	bandhuvargo na gṛhṇāti tenāsi hariṇaḥ kṛśaḥ<BR>
13,125.021d*0621_01	iṣṭabhāryasya te nūnaṃ prātiveśyo mahādhanaḥ<BR>
13,125.021d*0621_02	yuvā sulalitaḥ kāmī tenāsi hariṇaḥ kṛśaḥ<BR>
13,125.021d*0622_01	sudurvinītaḥ putro vā jāmātā vā pramārjakaḥ<BR>
13,125.021d*0622_02	dārā vā pratikūlās te tenāsi hariṇaḥ kṛśaḥ<BR>
13,125.021d*0622_03	bhrātaro 'tīva viṣamāḥ pitā vā kṣutkṣato mṛtaḥ<BR>
13,125.021d*0622_04	mātā jyeṣṭho gurur vāpi tenāsi hariṇaḥ kṛśaḥ<BR>
13,125.021d*0622_05	brāhmaṇo vā hato gaur vā brahmasvaṃ vā hṛtaṃ purā<BR>
13,125.021d*0622_06	devasvaṃ vādhikaṃ kāle tenāsi hariṇaḥ kṛśaḥ<BR>
13,125.021d*0622_07	hṛtadāro 'tha vṛddho vā loke dviṣṭo 'tha vā naraiḥ<BR>
13,125.021d*0622_08	avijñātena vā vṛddhas tenāsi hariṇaḥ kṛśaḥ<BR>
13,125.021d*0622_09	vārdhakyārthaṃ dhanaṃ dṛṣṭvā svā śrīr vāpi parair hṛtā<BR>
13,125.021d*0622_10	vṛttir vā durjanāpekṣā tenāsi hariṇaḥ kṛśaḥ<BR>
13,125.021d*0622_11	saṃpatkāle na te dharmaḥ kṣīṇas tāta suhṛdbruvaiḥ<BR>
13,125.021d*0622_12	asaṃnyāsam atas tatra tenāsi hariṇaḥ kṛśaḥ<BR>
13,125.022a	nūnam arthavatāṃ madhye tava vākyam anuttamam<BR>
13,125.022c	na bhāti kāle 'bhihitaṃ tenāsi hariṇaḥ kṛśaḥ<BR>
13,125.023a	dṛḍhapūrvaśrutaṃ mūrkhaṃ kupitaṃ hṛdayapriyam<BR>
13,125.023c	anunetuṃ na śaknoṣi tenāsi hariṇaḥ kṛśaḥ<BR>
13,125.024a	nūnam āsaṃjayitvā te kṛtye kasmiṃś cid īpsite<BR>
13,125.024c	kaś cid arthayate 'tyarthaṃ tenāsi hariṇaḥ kṛśaḥ<BR>
13,125.024d*0623_01	parokṣavādibhir mithyā doṣas te saṃpradarśitaḥ<BR>
13,125.025a	nūnaṃ tvā svaguṇāpekṣaṃ pūjayānaṃ suhṛd dhruvam<BR>
13,125.025c	mayārtha iti jānāti tenāsi hariṇaḥ kṛśaḥ<BR>
13,125.026a	antargatam abhiprāyaṃ na nūnaṃ lajjayecchasi<BR>
13,125.026c	vivaktuṃ prāptiśaithilyāt tenāsi hariṇaḥ kṛśaḥ<BR>
13,125.027a	nānābuddhirucīṃl loke manuṣyān nūnam icchasi<BR>
13,125.027c	grahītuṃ svaguṇaiḥ sarvāṃs tenāsi hariṇaḥ kṛśaḥ<BR>
13,125.028a	avidvān bhīrur alpārtho vidyāvikramadānajam<BR>
13,125.028b*0624_01	alam arthayase hīnāṃs tenāsi hariṇaḥ kṛśaḥ<BR>
13,125.028c	yaśaḥ prārthayase nūnaṃ tenāsi hariṇaḥ kṛśaḥ<BR>
13,125.029a	cirābhilaṣitaṃ kiṃ cit phalam aprāptam eva te<BR>
13,125.029c	kṛtam anyair apahṛtaṃ tenāsi hariṇaḥ kṛśaḥ<BR>
13,125.030a	nūnam ātmakṛtaṃ doṣam apaśyan kiṃ cid ātmani<BR>
13,125.030c	akāraṇe 'bhiśasto 'si tenāsi hariṇaḥ kṛśaḥ<BR>
13,125.031a	suhṛdām apramattānām apramokṣyārthahānijam<BR>
13,125.031c	duḥkham arthaguṇair hīnaṃ tenāsi hariṇaḥ kṛśaḥ<BR>
13,125.032a	sādhūn gṛhasthān dṛṣṭvā ca tathāsādhūn vanecarān<BR>
13,125.032c	muktāṃś cāvasathe saktāṃs tenāsi hariṇaḥ kṛśaḥ<BR>
13,125.033a	dharmyam arthaṃ ca kāle ca deśe cābhihitaṃ vacaḥ<BR>
13,125.033c	na pratiṣṭhati te nūnaṃ tenāsi hariṇaḥ kṛśaḥ<BR>
13,125.034a	dattān akuśalair arthān manīṣī saṃjijīviṣuḥ<BR>
13,125.034c	prāpya vartayase nūnaṃ tenāsi hariṇaḥ kṛśaḥ<BR>
13,125.035a	pāpān vivardhato dṛṣṭvā kalyāṇāṃś cāvasīdataḥ<BR>
13,125.035c	dhruvaṃ mṛgayase yogyaṃ tenāsi hariṇaḥ kṛśaḥ<BR>
13,125.036a	parasparaviruddhānāṃ priyaṃ nūnaṃ cikīrṣasi<BR>
13,125.036c	suhṛdām avirodhena tenāsi hariṇaḥ kṛśaḥ<BR>
13,125.037a	śrotriyāṃś ca vikarmasthān prājñāṃś cāpy ajitendriyān<BR>
13,125.037c	manye 'nudhyāyasi janāṃs tenāsi hariṇaḥ kṛśaḥ<BR>
13,125.038a	evaṃ saṃpūjitaṃ rakṣo vipraṃ taṃ pratyapūjayat<BR>
13,125.038c	sakhāyam akaroc cainaṃ saṃyojyārthair mumoca ha<BR>
13,125.038d@014_0000	yudhiṣṭhiraḥ<BR>
13,125.038d@014_0001	janma mānuṣyakaṃ prāpya karmakṣetraṃ sudurlabham<BR>
13,125.038d@014_0002	śreyorthinā daridreṇa kiṃ kartavyaṃ pitāmaha<BR>
13,125.038d@014_0003	dānānām uttamaṃ yac ca deyaṃ yac ca yathā yathā<BR>
13,125.038d@014_0004	vaiśaṃpāyanaḥ<BR>
13,125.038d@014_0004	mānyān pūjyāṃś ca gāṅgeya rahasyaṃ vaktum arhasi<BR>
13,125.038d@014_0005	evaṃ pṛṣṭo narendreṇa pāṇḍavena yaśasvinā<BR>
13,125.038d@014_0006	bhīṣmaḥ<BR>
13,125.038d@014_0006	dharmāṇāṃ paramaṃ guhyaṃ bhīṣmaḥ provāca pārthivam<BR>
13,125.038d@014_0007	śṛṇuṣvāvahito rājan dharmaguhyāni bhārata<BR>
13,125.038d@014_0008	yathā hi bhagavān vyāsaḥ purā kathitavān mayi<BR>
13,125.038d@014_0009	devaguhyam idaṃ rājan yamenākliṣṭakarmaṇā<BR>
13,125.038d@014_0010	niyamasthena yuktena tapaso mahataḥ phalam<BR>
13,125.038d@014_0011	yena yaḥ prīyate devaḥ prīyante pitaras tathā<BR>
13,125.038d@014_0012	ṛṣayaḥ pramathāḥ śrīś ca citragupto diśāṃ gajāḥ<BR>
13,125.038d@014_0013	ṛṣidharmaḥ smṛto yatra sarahasyo mahāphalaḥ<BR>
13,125.038d@014_0014	mahādānaphalaṃ caiva sarvayajñaphalaṃ tathā<BR>
13,125.038d@014_0015	yaś caitad evaṃ jānīyāj jñātvā vā kurute 'nagha<BR>
13,125.038d@014_0016	sa doṣo doṣavāṃś ceha tair guṇaiḥ saha yujyate<BR>
13,125.038d@014_0017	daśasūnāsamaṃ cakraṃ daśacakrasamo dhvajaḥ<BR>
13,125.038d@014_0018	daśadhvajasamā veśyā daśaveśyāsamo nṛpaḥ<BR>
13,125.038d@014_0019	ardhenaitāni sarvāṇi nṛpatiḥ kathyate 'dhikaḥ<BR>
13,125.038d@014_0020	trivargasahitaṃ śāstraṃ pavitraṃ puṇyalakṣaṇam<BR>
13,125.038d@014_0021	dharmavyākaraṇaṃ puṇyaṃ rahasyaśravaṇaṃ mahat<BR>
13,125.038d@014_0022	śrotavyaṃ dharmasaṃyuktaṃ vihitaṃ tridaśaiḥ svayam<BR>
13,125.038d@014_0023	pitṝṇāṃ yatra guhyāni procyante śrāddhakarmaṇi<BR>
13,125.038d@014_0024	devatānāṃ ca sarveṣāṃ rahasyaṃ kathyate 'khilam<BR>
13,125.038d@014_0025	ṛṣidharmaḥ smṛto yatra sarahasyo mahāphalaḥ<BR>
13,125.038d@014_0026	mahāyajñaphalaṃ caiva sarvadānaphalaṃ tathā<BR>
13,125.038d@014_0027	ye paṭhanti sadā martyā yeṣāṃ caivopatiṣṭhati<BR>
13,125.038d@014_0028	śrutvā ca phalam ācaṣṭe svayaṃ nārāyaṇaḥ prabhuḥ<BR>
13,125.038d@014_0029	gavāṃ phalaṃ tīrthaphalaṃ yajñānāṃ caiva yat phalam<BR>
13,125.038d@014_0030	etat phalam avāpnoti yo naro 'tithipūjakaḥ<BR>
13,125.038d@014_0031	śrotāraḥ śraddadhānāś ca yeṣāṃ śuddhaṃ ca mānasam<BR>
13,125.038d@014_0032	teṣāṃ vyaktaṃ jitā lokāḥ śraddadhānena sādhunā<BR>
13,125.038d@014_0033	mucyate kilbiṣāc caiva na sa pāpena lipyate<BR>
13,125.038d@014_0034	dharmaṃ ca labhate nityaṃ pretyalokagato naraḥ<BR>
13,125.038d@014_0035	kasya cit tv atha kālasya devadūto yadṛcchayā<BR>
13,125.038d@014_0036	sthito hy antarhito bhūtvā paryabhāṣata vāsavam<BR>
13,125.038d@014_0037	yau tau kāmaguṇopetāv aśvinau bhiṣajāṃ varau<BR>
13,125.038d@014_0038	ājñayāhaṃ tayoḥ prāptaḥ sanarān pitṛdevatān<BR>
13,125.038d@014_0039	kasmād dhi maithunaṃ śrāddhe dātur bhoktuś ca varjitam<BR>
13,125.038d@014_0040	kimarthaṃ ca trayaḥ piṇḍāḥ pravibhaktāḥ pṛthak pṛthak<BR>
13,125.038d@014_0041	prathamaḥ kasya dātavyo madhyamaḥ kva ca gacchati<BR>
13,125.038d@014_0042	uttaraś ca smṛtaḥ kasya etad icchāmi veditum<BR>
13,125.038d@014_0043	śraddadhānena dūtena bhāṣitaṃ dharmasaṃhitam<BR>
13,125.038d@014_0044	pitaraḥ<BR>
13,125.038d@014_0044	pūrvasthās tridaśāḥ sarve pitaraḥ pūjya khecaram<BR>
13,125.038d@014_0045	svāgataṃ te 'stu bhadraṃ te śrūyatāṃ khecarottama<BR>
13,125.038d@014_0046	gūḍhārthaḥ paramaḥ praśno bhavatā samudīritaḥ<BR>
13,125.038d@014_0047	śrāddhaṃ dattvā ca bhuktvā ca puruṣo yaḥ striyaṃ vrajet<BR>
13,125.038d@014_0048	pitaras tasya taṃ māsaṃ tasmin retasi śerate<BR>
13,125.038d@014_0049	pravibhāgaṃ tu piṇḍānāṃ pravakṣyāmy anupūrvaśaḥ<BR>
13,125.038d@014_0050	piṇḍo hy adhastād gacchaṃs tu apa āviśya bhāvayet<BR>
13,125.038d@014_0051	piṇḍaṃ tu madhyamaṃ tatra patnī tv ekā samaśnute<BR>
13,125.038d@014_0052	piṇḍas tṛtīyo yas teṣāṃ taṃ dadyāj jātavedasi<BR>
13,125.038d@014_0053	eṣa śrāddhavidhiḥ prokto yathā dharmo na lupyate<BR>
13,125.038d@014_0054	pitaras tasya tuṣyanti prahṛṣṭamanasaḥ sadā<BR>
13,125.038d@014_0055	devadūtaḥ<BR>
13,125.038d@014_0055	prajā vivardhate cāsya akṣayaṃ copatiṣṭhati<BR>
13,125.038d@014_0056	ānupūrvyeṇa piṇḍānāṃ pravibhāgaḥ pṛthak pṛthak<BR>
13,125.038d@014_0057	pitṝṇāṃ triṣu sarveṣāṃ niruktaṃ kathitaṃ tvayā<BR>
13,125.038d@014_0058	ekaḥ samuddhṛtaḥ piṇḍo hy adhastāt kasya gacchati<BR>
13,125.038d@014_0059	kaṃ vā prīṇayate devaṃ kathaṃ tārayate pitṝn<BR>
13,125.038d@014_0060	madhyamaṃ tu tadā patnī bhuṅkte 'nujñātam eva hi<BR>
13,125.038d@014_0061	kimarthaṃ pitaras tasya kavyam eva ca bhuñjate<BR>
13,125.038d@014_0062	atra yas tv antimaḥ piṇḍo gacchate jātavedasam<BR>
13,125.038d@014_0063	bhavate kā gatis tasya kaṃ vā samanugacchati<BR>
13,125.038d@014_0064	etad icchāmy ahaṃ śrotuṃ piṇḍeṣu triṣu yā gatiḥ<BR>
13,125.038d@014_0065	pitaraḥ<BR>
13,125.038d@014_0065	phalaṃ vṛttiṃ ca mārgaṃ ca yaś cainaṃ pratipadyate<BR>
13,125.038d@014_0066	sumahān eṣa praśno vai yas tvayā samudīritaḥ<BR>
13,125.038d@014_0067	rahasyam adbhutaṃ cāpi pṛṣṭāḥ sma gaganecara<BR>
13,125.038d@014_0068	etad eva praśaṃsanti devāś ca munayas tathā<BR>
13,125.038d@014_0069	te 'py evaṃ nābhijānanti pitṛkāryaviniścayam<BR>
13,125.038d@014_0070	varjayitvā mahātmānaṃ cirajīvinam uttamam<BR>
13,125.038d@014_0071	pitṛbhaktas tu yo vipro varalabdho mahāyaśāḥ<BR>
13,125.038d@014_0072	trayāṇām api piṇḍānāṃ śrutvā bhagavato gatim<BR>
13,125.038d@014_0073	devadūtena yaḥ pṛṣṭaḥ śrāddhasya vidhiniścayaḥ<BR>
13,125.038d@014_0074	gatis trayāṇāṃ piṇḍānāṃ śṛṇuṣvāvahito mama<BR>
13,125.038d@014_0075	apo gacchati yo hy atra śaśinaṃ hy eṣa prīṇayet<BR>
13,125.038d@014_0076	śaśī prīṇayate devān pitṝṃś caiva mahāmate<BR>
13,125.038d@014_0077	bhuṅkte tu patnī yaṃ caiṣām anujñātā tu madhyamam<BR>
13,125.038d@014_0078	putrakāmāya putraṃ tu prayacchanti pitāmahāḥ<BR>
13,125.038d@014_0079	havyavāhe tu yaḥ piṇḍo dīyate tan nibodha me<BR>
13,125.038d@014_0080	pitaras tena tṛpyanti prītāḥ kāmān diśanti ca<BR>
13,125.038d@014_0081	etat te kathitaṃ sarvaṃ triṣu piṇḍeṣu yā gatiḥ<BR>
13,125.038d@014_0082	ṛtvig yo yajamānasya pitṛtvam anugacchati<BR>
13,125.038d@014_0083	tasminn ahani manyante parihāryaṃ hi maithunam<BR>
13,125.038d@014_0084	śucinā tu sadā śrāddhaṃ bhoktavyaṃ khecarottama<BR>
13,125.038d@014_0085	ye mayā kathitā doṣās te tathā syur na cānyathā<BR>
13,125.038d@014_0086	tasmāt snātaḥ śuciḥ kṣāntaḥ śrāddhaṃ bhuñjīta vai dvijaḥ<BR>
13,125.038d@014_0087	prajā vivardhate cāsya yaś caivaṃ saṃprayacchati<BR>
13,125.038d@014_0088	tato vidyutprabho nāma ṛṣir āha mahātapāḥ<BR>
13,125.038d@014_0089	ādityatejasā tasya tulyaṃ rūpaṃ prakāśate<BR>
13,125.038d@014_0090	sa ca dharmarahasyāni śrutvā śakram athābravīt<BR>
13,125.038d@014_0091	tiryagyonigatān sattvān martyā hiṃsanti mohitāḥ<BR>
13,125.038d@014_0092	kīṭān pipīlikān sarpān meṣān samṛgapakṣiṇaḥ<BR>
13,125.038d@014_0093	kilbiṣaṃ subahu prāptāḥ kiṃ svid eṣāṃ pratikriyā<BR>
13,125.038d@014_0094	tato devagaṇāḥ sarve ṛṣayaś ca tapodhanāḥ<BR>
13,125.038d@014_0095	śakraḥ<BR>
13,125.038d@014_0095	pitaraś ca mahābhāgāḥ pūjayanti sma taṃ munim<BR>
13,125.038d@014_0096	kurukṣetraṃ gayāṃ gaṅgāṃ prabhāsaṃ puṣkarāṇi ca<BR>
13,125.038d@014_0097	etāni manasā dhyātvā avagāhet tato jalam<BR>
13,125.038d@014_0098	tathā mucyati pāpena rāhuṇā candramā yathā<BR>
13,125.038d@014_0099	tryahaṃ snātaḥ sa bhavati nirāhāraś ca vartate<BR>
13,125.038d@014_0100	spṛśate yo gavāṃ pṛṣṭhaṃ vāladhiṃ ca namasyati<BR>
13,125.038d@014_0101	tato vidyutprabho vākyam abhyabhāṣata vāsavam<BR>
13,125.038d@014_0102	ayaṃ sūkṣmataro dharmas taṃ nibodha śatakrato<BR>
13,125.038d@014_0103	ghṛṣṭo vaṭakaṣāyeṇa anuliptaḥ priyaṅguṇā<BR>
13,125.038d@014_0104	kṣīreṇa ṣaṣṭikān bhuktvā sarvapāpaiḥ pramucyate<BR>
13,125.038d@014_0105	śrūyatāṃ cāparaṃ guhyaṃ rahasyam ṛṣicintitam<BR>
13,125.038d@014_0106	śrutaṃ me bhāṣamāṇasya sthāṇoḥ sthāne bṛhaspateḥ<BR>
13,125.038d@014_0107	rudreṇa saha deveśa tan nibodha śacīpate<BR>
13,125.038d@014_0108	parvatārohaṇaṃ kṛtvā ekapādo vibhāvasum<BR>
13,125.038d@014_0109	nirīkṣeta nirāhāra ūrdhvabāhuḥ kṛtāñjaliḥ<BR>
13,125.038d@014_0110	tapasā mahatā yukta upavāsaphalaṃ labhet<BR>
13,125.038d@014_0111	raśmibhis tāpito 'rkasya sarvapāpam apohati<BR>
13,125.038d@014_0112	grīṣmakāle 'tha vā śīte evaṃ pāpam apohati<BR>
13,125.038d@014_0113	tataḥ pāpāt pramuktasya dyutir bhavati śāśvatī<BR>
13,125.038d@014_0114	tejasā sūryavad dīpto bhrājate somavat punaḥ<BR>
13,125.038d@014_0115	madhye tridaśavargasya devarājaḥ śatakratuḥ<BR>
13,125.038d@014_0116	uvāca madhuraṃ vākyaṃ bṛhaspatim anuttamam<BR>
13,125.038d@014_0117	dharmaguhyaṃ tu bhagavān mānuṣāṇāṃ sukhāvaham<BR>
13,125.038d@014_0118	bṛhaspatiḥ<BR>
13,125.038d@014_0118	sarahasyāś ca ye doṣās tān yathāvad udīraya<BR>
13,125.038d@014_0119	pratimehanti ye sūryam anilaṃ dviṣate ca ye<BR>
13,125.038d@014_0120	havyavāhe pradīpte ca samidhaṃ ye na juhvati<BR>
13,125.038d@014_0121	bālavatsāṃ ca ye dhenuṃ duhanti kṣīrakāraṇāt<BR>
13,125.038d@014_0122	teṣāṃ doṣān pravakṣyāmi tān nibodha śacīpate<BR>
13,125.038d@014_0123	bhānumān anilaś caiva havyavāhaś ca vāsava<BR>
13,125.038d@014_0124	lokānāṃ mātaraś caiva gāvaḥ sṛṣṭāḥ svayaṃbhuvā<BR>
13,125.038d@014_0125	lokāṃs tārayituṃ śaktā martyeṣv eteṣu devatāḥ<BR>
13,125.038d@014_0126	sarve bhavantaḥ śṛṇvantu ekaikaṃ dharmaniścayam<BR>
13,125.038d@014_0127	varṣāṇi ṣaḍaśītiṃ tu durvṛttāḥ kulapāṃsanāḥ<BR>
13,125.038d@014_0128	striyaḥ sarvāś ca durvṛttāḥ pratimehanti yā ravim<BR>
13,125.038d@014_0129	aniladveṣiṇaḥ śakra garbhasthā cyavate prajā<BR>
13,125.038d@014_0130	havyavāhasya dīptasya samidhaṃ ye na juhvati<BR>
13,125.038d@014_0131	agnikāryeṣu vai teṣāṃ havyaṃ nāśnāti pāvakaḥ<BR>
13,125.038d@014_0132	kṣīraṃ tu bālavatsānāṃ ye pibantīha mānavāḥ<BR>
13,125.038d@014_0133	na teṣāṃ kṣīrapāḥ ke cij jāyante kulavardhanāḥ<BR>
13,125.038d@014_0134	prajākṣayeṇa yujyante kulavaṃśakṣayeṇa ca<BR>
13,125.038d@014_0135	evam etat purā dṛṣṭaṃ kulavṛddhair dvijātibhiḥ<BR>
13,125.038d@014_0136	tasmād varjyāni varjyāni kāryaṃ kāryaṃ ca nityaśaḥ<BR>
13,125.038d@014_0137	bhūtikāmena martyena satyam etad bravīmi te<BR>
13,125.038d@014_0138	tataḥ sarve mahābhāgā devatāḥ samarudgaṇāḥ<BR>
13,125.038d@014_0139	ṛṣayaś ca mahābhāgāḥ pṛcchanti sma pitṝṃs tataḥ<BR>
13,125.038d@014_0140	pitaraḥ kena tuṣyanti martyānām alpacetasām<BR>
13,125.038d@014_0141	akṣayaṃ ca kathaṃ dānaṃ bhavec caivordhvadehikam<BR>
13,125.038d@014_0142	ānṛṇyaṃ vā kathaṃ martyā gaccheyuḥ kena karmaṇā<BR>
13,125.038d@014_0143	pitaraḥ<BR>
13,125.038d@014_0143	etad icchāmahe śrotuṃ paraṃ kautūhalaṃ hi naḥ<BR>
13,125.038d@014_0144	nyāyato vai mahābhāgāḥ saṃśayaḥ samudāhṛtaḥ<BR>
13,125.038d@014_0145	śrūyatāṃ yena tuṣyāmo martyānāṃ sādhukarmaṇām<BR>
13,125.038d@014_0146	nīlaṣaṇḍapramokṣeṇa amāvāsyāṃ tilodakaiḥ<BR>
13,125.038d@014_0147	varṣāsu dīpakaiś caiva pitṝṇām anṛṇo bhavet<BR>
13,125.038d@014_0148	akṣayaṃ nirvyalīkaṃ ca dānam etan mahāphalam<BR>
13,125.038d@014_0149	asmākaṃ paritoṣaś ca akṣayaḥ parikīrtyate<BR>
13,125.038d@014_0150	śraddadhānāś ca ye martyā āhariṣyanti saṃtatim<BR>
13,125.038d@014_0151	durgāt te tārayiṣyanti narakāt prapitāmahān<BR>
13,125.038d@014_0152	pitṝṇāṃ bhāṣitaṃ śrutvā hṛṣṭaromā tapodhanaḥ<BR>
13,125.038d@014_0153	vṛddhagārgyo mahātejās tān evaṃ vākyam abravīt<BR>
13,125.038d@014_0154	ke guṇā nīlaṣaṇḍasya pramuktasya tapodhanāḥ<BR>
13,125.038d@014_0155	varṣāsu dīpadānena tathaiva ca tilodakaiḥ<BR>
13,125.038d@014_0155	pitaraḥ<BR>
13,125.038d@014_0156	nīlaṣaṇḍasya lāṅgūlaṃ toyam abhyuddhared yadi<BR>
13,125.038d@014_0157	ṣaṣṭiṃ varṣasahasrāṇi pitaras tena tarpitāḥ<BR>
13,125.038d@014_0158	yas tu śṛṅgagataṃ paṅkaṃ kūlād uddhṛtya tiṣṭhati<BR>
13,125.038d@014_0159	pitaras tena gacchanti somalokam asaṃśayam<BR>
13,125.038d@014_0160	varṣāsu dīpadānena śaśivac chobhate naraḥ<BR>
13,125.038d@014_0161	tamorūpaṃ na tasyāsti dīpakaṃ yaḥ prayacchati<BR>
13,125.038d@014_0162	amāvāsyāṃ tu ye martyāḥ prayacchanti tilodakam<BR>
13,125.038d@014_0163	pātram audumbaraṃ gṛhya madhumiśraṃ tapodhana<BR>
13,125.038d@014_0164	kṛtaṃ bhavati taiḥ śrāddhaṃ sarahasyaṃ yathārthavat<BR>
13,125.038d@014_0165	hṛṣṭapuṣṭamanās teṣāṃ prajā bhavati nityadā<BR>
13,125.038d@014_0166	kulavaṃśasya vṛddhis tu piṇḍadasya phalaṃ bhavet<BR>
13,125.038d@014_0167	śraddadhānas tu yaḥ kuryāt pitṝṇām anṛṇo bhavet<BR>
13,125.038d@014_0168	evam eṣa samuddiṣṭaḥ śrāddhakālakramas tathā<BR>
13,125.038d@014_0169	bhīṣmaḥ<BR>
13,125.038d@014_0169	vidhiḥ pātraṃ phalaṃ caiva yathāvad anukīrtitam<BR>
13,125.038d@014_0170	kena te ca bhavet prītiḥ kathaṃ tuṣṭiṃ tu gacchasi<BR>
13,125.038d@014_0171	iti pṛṣṭaḥ surendreṇa provāca harir avyayaḥ<BR>
13,125.038d@014_0172	brāhmaṇānāṃ parīvādo mama vidveṣaṇaṃ mahat<BR>
13,125.038d@014_0173	brāhmaṇaiḥ pūjitair nityaṃ pūjito 'haṃ na saṃśayaḥ<BR>
13,125.038d@014_0174	nityābhivādyā viprendrā bhuktvā pādau tathātmanaḥ<BR>
13,125.038d@014_0175	teṣāṃ tuṣyāmi martyānāṃ yaś cakre ca baliṃ haret<BR>
13,125.038d@014_0176	vāmanaṃ brāhmaṇaṃ dṛṣṭvā varāhaṃ ca jalotthitam<BR>
13,125.038d@014_0177	uddhṛtāṃ dharaṇīṃ caiva mūrdhnā dhārayate tu yaḥ<BR>
13,125.038d@014_0178	na teṣām aśubhaṃ kiṃ cit kalmaṣaṃ copapadyate<BR>
13,125.038d@014_0179	aśvatthaṃ rocanāṃ gāṃ ca pūjayed yo naraḥ sadā<BR>
13,125.038d@014_0180	pūjitaṃ ca jagat tena sadevāsuramānuṣam<BR>
13,125.038d@014_0181	tena rūpeṇa teṣāṃ ca pūjāṃ gṛhṇāmi tattvataḥ<BR>
13,125.038d@014_0182	pūjā mamaiṣā nāsty anyā yāval lokāḥ pratiṣṭhitāḥ<BR>
13,125.038d@014_0183	anyathā hi vṛthā martyāḥ pūjayanty alpabuddhayaḥ<BR>
13,125.038d@014_0184	indraḥ<BR>
13,125.038d@014_0184	nāhaṃ tat pratigṛhṇāmi na sā tuṣṭikarī mama<BR>
13,125.038d@014_0185	cakraṃ pādau varāhaṃ ca brāhmaṇaṃ cāpi vāmanam<BR>
13,125.038d@014_0186	uddhṛtāṃ dharaṇīṃ caiva kimarthaṃ tvaṃ praśaṃsasi<BR>
13,125.038d@014_0187	bhavān sṛjati bhūtāni bhavān saṃharati prajāḥ<BR>
13,125.038d@014_0188	bhīṣmaḥ<BR>
13,125.038d@014_0188	prakṛtiḥ sarvabhūtānāṃ samartyānāṃ sanātanī<BR>
13,125.038d@014_0189	saṃprahasya tato viṣṇur idaṃ vacanam abravīt<BR>
13,125.038d@014_0190	cakreṇa nihatā daityāḥ padbhyāṃ krāntā vasuṃdharā<BR>
13,125.038d@014_0191	vārāhaṃ rūpam āsthāya uddhṛtā ca vasuṃdharā<BR>
13,125.038d@014_0192	vāmanaṃ rūpam āsthāya jito rājā mayā baliḥ<BR>
13,125.038d@014_0193	parituṣṭo bhavāmy evaṃ mānuṣāṇāṃ mahātmanām<BR>
13,125.038d@014_0194	tan māṃ ye pūjayiṣyanti nāsti teṣāṃ parābhavaḥ<BR>
13,125.038d@014_0195	api vā brāhmaṇaṃ dṛṣṭvā brahmacāriṇam āgatam<BR>
13,125.038d@014_0196	brāhmaṇāyāhutiṃ dattvā amṛtaṃ tasya bhojanam<BR>
13,125.038d@014_0197	aindrīṃ saṃdhyām upāsitvā ādityābhimukhaḥ sthitaḥ<BR>
13,125.038d@014_0198	sarvatīrtheṣu sa snāto mucyate sarvakilbiṣaiḥ<BR>
13,125.038d@014_0199	etad vaḥ kathitaṃ guhyam akhilena tapodhanāḥ<BR>
13,125.038d@014_0200	baladevaḥ<BR>
13,125.038d@014_0200	saṃśayaṃ pṛcchamānānāṃ kiṃ bhūyaḥ kathayāmy aham<BR>
13,125.038d@014_0201	śrūyatāṃ paramaṃ guhyaṃ mānuṣāṇāṃ sukhāvaham<BR>
13,125.038d@014_0202	ajānanto yad abudhāḥ kliśyante bhūtapīḍitāḥ<BR>
13,125.038d@014_0203	kalya utthāya yo martyaḥ spṛśed gāṃ vai ghṛtaṃ dadhi<BR>
13,125.038d@014_0204	sarṣapaṃ ca priyaṅguṃ ca kalmaṣāt pratimucyate<BR>
13,125.038d@014_0205	bhūtāni caiva sarvāṇi agrataḥ pṛṣṭhato 'pi vā<BR>
13,125.038d@014_0206	ucchiṣṭaṃ vāpi cchidreṣu varjayanti tapodhanāḥ<BR>
13,125.038d@014_0206	devāḥ<BR>
13,125.038d@014_0207	pragṛhyaudumbaraṃ pātraṃ toyapūrṇam udaṅmukhaḥ<BR>
13,125.038d@014_0208	upavāsaṃ tu gṛhṇīyād yad vā saṃkalpayed vratam<BR>
13,125.038d@014_0209	devatās tasya tuṣyanti kāmikaṃ cāpi sidhyati<BR>
13,125.038d@014_0210	anyathā hi vṛthā martyāḥ kurvate svalpabuddhayaḥ<BR>
13,125.038d@014_0211	upavāse balau cāpi tāmrapātraṃ viśiṣyate<BR>
13,125.038d@014_0212	balir bhikṣā tathārghyaṃ ca pitṝṇāṃ ca tilodakam<BR>
13,125.038d@014_0213	tāmrapātreṇa dātavyam anyathālpaphalaṃ bhavet<BR>
13,125.038d@014_0214	guhyam etat samuddiṣṭaṃ yathā tuṣyanti devatāḥ<BR>
13,125.038d@014_0214	dharmaḥ<BR>
13,125.038d@014_0215	rājapauruṣike vipre ghāṇṭike paricārake<BR>
13,125.038d@014_0216	gorakṣake vāṇijake tathā kārukuśīlave<BR>
13,125.038d@014_0217	mitradruhy anadhīyāne yaś ca syād vṛṣalīpatiḥ<BR>
13,125.038d@014_0218	eteṣu daivaṃ pitryaṃ vā na deyaṃ syāt kathaṃ cana<BR>
13,125.038d@014_0219	piṇḍadās tasya hīyante na ca prīṇāti vai pitṝn<BR>
13,125.038d@014_0220	atithir yasya bhagnāśo gṛhāt pratinivartate<BR>
13,125.038d@014_0221	pitaras tasya devāś ca agnayaś ca tathaiva hi<BR>
13,125.038d@014_0222	nirāśāḥ pratigacchanti atither apratigrahāt<BR>
13,125.038d@014_0223	strīghnair goghnaiḥ kṛtaghnaiś ca brahmaghnair gurutalpagaiḥ<BR>
13,125.038d@014_0224	agniḥ<BR>
13,125.038d@014_0224	tulyadoṣo bhavaty ebhir yasyātithir anarcitaḥ<BR>
13,125.038d@014_0225	pādam udyamya yo martyaḥ spṛśed gāś ca sudurmatiḥ<BR>
13,125.038d@014_0226	brāhmaṇaṃ vā mahābhāgaṃ dīpyamānaṃ tathānalam<BR>
13,125.038d@014_0227	tasya doṣān pravakṣyāmi tac chṛṇudhvaṃ samāhitāḥ<BR>
13,125.038d@014_0228	divaṃ spṛśaty aśabdo 'sya trasyanti pitaraś ca vai<BR>
13,125.038d@014_0229	vaimanasyaṃ ca devānāṃ kṛtaṃ bhavati puṣkalam<BR>
13,125.038d@014_0230	pāvakaś ca mahātejā havyaṃ na pratigṛhṇati<BR>
13,125.038d@014_0231	ājanmanāṃ śataṃ caiva narake pacyate tu saḥ<BR>
13,125.038d@014_0232	niṣkṛtiṃ ca na tasyāpi anumanyanti karhi cit<BR>
13,125.038d@014_0233	tasmād gāvo na pādena spraṣṭavyā vai kadā cana<BR>
13,125.038d@014_0234	brāhmaṇaś ca mahātejā dīpyamānas tathānalaḥ<BR>
13,125.038d@014_0235	śraddadhānena martyena ātmano hitam icchatā<BR>
13,125.038d@014_0236	viśvāmitraḥ<BR>
13,125.038d@014_0236	ete doṣā mayā proktās triṣu yaḥ pādam utsṛjet<BR>
13,125.038d@014_0237	śrūyatāṃ paramaṃ guhyaṃ rahasyaṃ dharmasaṃhitam<BR>
13,125.038d@014_0238	paramānnena yo dadyāt pitṝṇām aupahārikam<BR>
13,125.038d@014_0239	gajacchāyāyāṃ pūrvasyāṃ kutupe dakṣiṇāmukhaḥ<BR>
13,125.038d@014_0240	yadā bhādrapade māsi bhavate bahule maghā<BR>
13,125.038d@014_0241	śrūyatāṃ tasya dānasya yādṛśo guṇavistaraḥ<BR>
13,125.038d@014_0242	kṛtaṃ tena mahac chrāddhaṃ varṣāṇīha trayodaśa<BR>
13,125.038d@014_0242	gāvaḥ<BR>
13,125.038d@014_0243	bahule samaṅge hy akutobhaye ca<BR>
13,125.038d@014_0244	kṣeme ca saṃkhyeva hi bhūyasī ca<BR>
13,125.038d@014_0245	yathā purā brahmapure savatsā<BR>
13,125.038d@014_0246	śatakrator vajradharasya yajñe<BR>
13,125.038d@014_0247	bhūyaś ca yā viṣṇupade sthitā yā<BR>
13,125.038d@014_0248	vibhāvasoś cāpi pathe sthitā yā<BR>
13,125.038d@014_0249	devāś ca sarve saha nāradena<BR>
13,125.038d@014_0250	prakurvate sarvasaheti nāma<BR>
13,125.038d@014_0251	mantreṇaitenābhivandeta yo vai<BR>
13,125.038d@014_0252	vimucyate pāpakṛtena karmaṇā<BR>
13,125.038d@014_0253	lokān avāpnoti puraṃdarasya<BR>
13,125.038d@014_0254	gavāṃ phalaṃ candramaso dyutiṃ ca<BR>
13,125.038d@014_0255	etaṃ hi mantraṃ tridaśābhijuṣṭaṃ<BR>
13,125.038d@014_0256	paṭheta yaḥ parvasu goṣṭhamadhye<BR>
13,125.038d@014_0257	na tasya pāpaṃ na bhayaṃ na śokaḥ<BR>
13,125.038d@014_0258	bhīṣmaḥ<BR>
13,125.038d@014_0258	sahasranetrasya ca yāti lokam<BR>
13,125.038d@014_0259	atha sapta mahābhāgā ṛṣayo lokaviśrutāḥ<BR>
13,125.038d@014_0260	vasiṣṭhapramukhāḥ sarve brahmāṇaṃ padmasaṃbhavam<BR>
13,125.038d@014_0261	pradakṣiṇam abhikramya sarve prāñjalayaḥ sthitāḥ<BR>
13,125.038d@014_0262	uvāca vacanaṃ teṣāṃ vasiṣṭho brahmavittamaḥ<BR>
13,125.038d@014_0263	sarvaprāṇihitaṃ praśnaṃ brahmakṣetre viśeṣataḥ<BR>
13,125.038d@014_0264	dravyahīnāḥ kathaṃ martyā daridrāḥ sādhuvṛttayaḥ<BR>
13,125.038d@014_0265	prāpnuvantīha yajñasya phalaṃ keneha karmaṇā<BR>
13,125.038d@014_0266	etac chrutvā vacas teṣāṃ brahmā vacanam abravīt<BR>
13,125.038d@014_0267	aho praśno mahābhāgā gūḍhārthaḥ paramaḥ śubhaḥ<BR>
13,125.038d@014_0268	sūkṣmaḥ śreyāṃś ca martyānāṃ bhavadbhiḥ samudāhṛtaḥ<BR>
13,125.038d@014_0269	śrūyatāṃ sarvam ākhyāsye nikhilena tapodhanāḥ<BR>
13,125.038d@014_0270	yathā yajñaphalaṃ martyo labhate nātra saṃśayaḥ<BR>
13,125.038d@014_0271	pauṣamāsasya śukle vai yadā yujyeta rohiṇī<BR>
13,125.038d@014_0272	tena nakṣatrayogena ākāśaśayano bhavet<BR>
13,125.038d@014_0273	ekavastraḥ śuciḥ snātaḥ śraddadhānaḥ samāhitaḥ<BR>
13,125.038d@014_0274	somasya raśmayaḥ pītvā mahāyajñaphalaṃ labhet<BR>
13,125.038d@014_0275	etad vaḥ paramaṃ guhyaṃ kathitaṃ dvijasattamāḥ<BR>
13,125.038d@014_0276	vibhāvasuḥ<BR>
13,125.038d@014_0276	yan māṃ bhavantaḥ pṛcchanti sūkṣmatattvārthadarśinaḥ<BR>
13,125.038d@014_0277	salilasyāñjaliṃ pūrṇam akṣatāś ca ghṛtottarāḥ<BR>
13,125.038d@014_0278	somasyottiṣṭhamānasya taj jalaṃ cākṣatāṃś ca tān<BR>
13,125.038d@014_0279	sthito hy abhimukho martyaḥ paurṇamāsyāṃ baliṃ haret<BR>
13,125.038d@014_0280	agnikāryaṃ kṛtaṃ tena hutāś cāsyāgnayas trayaḥ<BR>
13,125.038d@014_0281	vanaspatiṃ ca yo hanyād amāvāsyām abuddhimān<BR>
13,125.038d@014_0282	api hy ekena patreṇa lipyate brahmahatyayā<BR>
13,125.038d@014_0283	dantakāṣṭhaṃ tu yaḥ khāded amāvāsyām abuddhimān<BR>
13,125.038d@014_0284	hiṃsitaś candramās tena pitaraś codvijanti ca<BR>
13,125.038d@014_0285	havyaṃ na tasya devāś ca pratigṛhṇanti parvasu<BR>
13,125.038d@014_0286	śrīḥ<BR>
13,125.038d@014_0286	kupyante pitaraś cāsya kule vaṃśo 'sya hīyate<BR>
13,125.038d@014_0287	prakīrṇaṃ bhājanaṃ yatra pānabhāṇḍam athāsanam<BR>
13,125.038d@014_0288	yoṣitaś caiva hanyante kaśmalopahate gṛhe<BR>
13,125.038d@014_0289	devatāḥ pitaraś caiva utsave parvaṇīṣu vā<BR>
13,125.038d@014_0290	nirāśāḥ pratigacchanti kaśmalopahatād gṛhāt<BR>
13,125.038d@014_0290	aṅgirāḥ<BR>
13,125.038d@014_0291	yas tu saṃvatsaraṃ pūrṇaṃ dadyād dīpaṃ karañjake<BR>
13,125.038d@014_0292	gārgyaḥ<BR>
13,125.038d@014_0292	suvarcalāmūlahastaḥ prajā tasya vivardhate<BR>
13,125.038d@014_0293	ātithyaṃ satataṃ kuryād dīpaṃ dadyāt pratiśraye<BR>
13,125.038d@014_0294	varjayāno divāsvapnaṃ na ca māṃsāni bhakṣayet<BR>
13,125.038d@014_0295	gobrāhmaṇaṃ na hiṃsyāc ca puṣkarāṇi ca kīrtayet<BR>
13,125.038d@014_0296	eṣa śreṣṭhatamo dharmaḥ sarahasyo mahāphalaḥ<BR>
13,125.038d@014_0297	api kratuśatair iṣṭvā kṣayaṃ gacchati tad dhaviḥ<BR>
13,125.038d@014_0298	na tu kṣīyanti te dharmāḥ śraddadhānaiḥ prayojitāḥ<BR>
13,125.038d@014_0299	idaṃ ca paramaṃ guhyaṃ sarahasyaṃ nibodhata<BR>
13,125.038d@014_0300	śrāddhakalpe ca daive ca tairthike parvaṇīṣu ca<BR>
13,125.038d@014_0301	rajasvalā ca yā nārī śvitrikāputrikā ca yā<BR>
13,125.038d@014_0302	etābhiś cakṣuṣā dṛṣṭaṃ havir nāśnanti devatāḥ<BR>
13,125.038d@014_0303	pitaraś ca na tuṣyanti varṣāṇy asya trayodaśa<BR>
13,125.038d@014_0304	śuklavāsāḥ śucir bhūtvā brāhmaṇān svasti vācayet<BR>
13,125.038d@014_0305	dhaumyaḥ<BR>
13,125.038d@014_0305	kīrtayed bhārataṃ caiva tathā syād akṣayaṃ haviḥ<BR>
13,125.038d@014_0306	bhinnabhāṇḍaṃ ca khaṭvāṃ ca kukkuṭaṃ śunakaṃ tathā<BR>
13,125.038d@014_0307	apraśastāni sarvāṇi yaś ca vṛkṣo gṛheruhaḥ<BR>
13,125.038d@014_0308	bhinnabhāṇḍe kaliṃ prāhuḥ khaṭvāyāṃ tu dhanakṣayaḥ<BR>
13,125.038d@014_0309	kukkuṭe śunake caiva havir nāśnanti devatāḥ<BR>
13,125.038d@014_0310	vṛkṣamūle dhruvaṃ sattvaṃ tasmād vṛkṣaṃ na ropayet<BR>
13,125.038d@014_0310	jamadagniḥ<BR>
13,125.038d@014_0311	yo yajed aśvamedhena vājapeyaśatena ha<BR>
13,125.038d@014_0312	avākśirā vā lambeta satraṃ vā sphītam āharet<BR>
13,125.038d@014_0313	na cāsya hṛdayaṃ śuddhaṃ narakaṃ sa dhruvaṃ vrajet<BR>
13,125.038d@014_0314	tulyaṃ yajñaś ca satyaṃ ca hṛdayasya ca śuddhatā<BR>
13,125.038d@014_0315	śuddhena manasā dattvā saktuprasthaṃ dvijātaye<BR>
13,125.038d@014_0316	vāyuḥ<BR>
13,125.038d@014_0316	brahmalokam anuprāptaḥ paryāptaṃ tannidarśanam<BR>
13,125.038d@014_0317	kiṃ cid dharmaṃ pravakṣyāmi mānuṣāṇāṃ sukhāvaham<BR>
13,125.038d@014_0318	sarahasyāś ca ye doṣās tāñ śṛṇudhvaṃ samāhitāḥ<BR>
13,125.038d@014_0319	agnikāryaṃ ca kartavyaṃ paramānnena bhojanam<BR>
13,125.038d@014_0320	dīpakaś cāpi kartavyaḥ pitṝṇāṃ satilodakaḥ<BR>
13,125.038d@014_0321	etena vidhinā martyaḥ śraddadhānaḥ samāhitaḥ<BR>
13,125.038d@014_0322	caturo vārṣikān māsān yo dadāti tilodakam<BR>
13,125.038d@014_0323	bhojanaṃ ca yathāśaktyā brāhmaṇe vedapārage<BR>
13,125.038d@014_0324	paśubandhaśatasyeha phalaṃ prāpnoti puṣkalam<BR>
13,125.038d@014_0325	idaṃ caivāparaṃ guhyam apraśastaṃ nibodhata<BR>
13,125.038d@014_0326	agnes tu vṛṣalo netā havir mūḍhāś ca yoṣitaḥ<BR>
13,125.038d@014_0327	manyate dharma eveti sa cādharmeṇa lipyate<BR>
13,125.038d@014_0328	agnayas tasya kupyanti śūdrayoniṃ sa gacchati<BR>
13,125.038d@014_0329	pitaraś ca na tuṣyanti saha devair viśeṣataḥ<BR>
13,125.038d@014_0330	prāyaścittaṃ tu yat tatra bruvatas tan nibodha me<BR>
13,125.038d@014_0331	yat kṛtvā tu naraḥ samyak sukhī bhavati vijvaraḥ<BR>
13,125.038d@014_0332	gavāṃ mūtrapurīṣeṇa payasā ca ghṛtena ca<BR>
13,125.038d@014_0333	agnikāryaṃ tryahaṃ kuryān nirāhāraḥ samāhitaḥ<BR>
13,125.038d@014_0334	tataḥ saṃvatsare pūrṇe pratigṛhṇanti devatāḥ<BR>
13,125.038d@014_0335	hṛṣyanti pitaraś cāsya śrāddhakāla upasthite<BR>
13,125.038d@014_0336	eṣa hy adharmo dharmaś ca rahasyaḥ saṃprakīrtitaḥ<BR>
13,125.038d@014_0337	lomaśaḥ<BR>
13,125.038d@014_0337	martyānāṃ svargakāmānāṃ pretya svargasukhāvahaḥ<BR>
13,125.038d@014_0338	paradāreṣu ye saktā akṛtvā dārasaṃgraham<BR>
13,125.038d@014_0339	nirāśāḥ pitaras teṣāṃ śrāddhakāle bhavanti vai<BR>
13,125.038d@014_0340	paradāraratir yaḥ syād yaś ca vandhyām upāsate<BR>
13,125.038d@014_0341	brahmasvaṃ harate yaś ca samadoṣā bhavanti te<BR>
13,125.038d@014_0342	asaṃbhāṣyā bhavanty ete pitṝṇāṃ nātra saṃśayaḥ<BR>
13,125.038d@014_0343	devatāḥ pitaraś caiṣāṃ nābhinandanti tad dhaviḥ<BR>
13,125.038d@014_0344	tasmāt parasya vai dārāṃs tyajed vandhyāṃ ca yoṣitam<BR>
13,125.038d@014_0345	brahmasvaṃ hi na hartavyam ātmano hitam icchatā<BR>
13,125.038d@014_0346	śrūyatāṃ cāparaṃ guhyaṃ rahasyaṃ dharmasaṃhitam<BR>
13,125.038d@014_0347	śraddadhānena kartavyaṃ gurūṇāṃ vacanaṃ sadā<BR>
13,125.038d@014_0348	dvādaśyāṃ paurṇamāsyāṃ ca māsi māsi ghṛtākṣatam<BR>
13,125.038d@014_0349	brāhmaṇebhyaḥ prayaccheta tasya puṇyaṃ nibodhata<BR>
13,125.038d@014_0350	somaś ca vardhate tena samudraś ca mahodadhiḥ<BR>
13,125.038d@014_0351	aśvamedhacaturbhāgaṃ phalaṃ sṛjati vāsavaḥ<BR>
13,125.038d@014_0352	dānenaitena tejasvī vīryavāṃś ca bhaven naraḥ<BR>
13,125.038d@014_0353	prītaś ca bhagavān soma iṣṭān kāmān prayacchati<BR>
13,125.038d@014_0354	śrūyatāṃ cāparo dharmaḥ sarahasyo mahāphalaḥ<BR>
13,125.038d@014_0355	imaṃ kaliyugaṃ prāpya manuṣyāṇāṃ sukhāvahaḥ<BR>
13,125.038d@014_0356	kalyam utthāya yo martyaḥ snātaḥ śuklena vāsasā<BR>
13,125.038d@014_0357	tilapātraṃ prayaccheta brāhmaṇebhyaḥ samāhitaḥ<BR>
13,125.038d@014_0358	tilodakaṃ ca yo dadyāt pitṝṇāṃ madhunā saha<BR>
13,125.038d@014_0359	dīpakaṃ kṛsaraṃ caiva śrūyatāṃ tasya tat phalam<BR>
13,125.038d@014_0360	tilapātre phalaṃ prāha bhagavān pākaśāsanaḥ<BR>
13,125.038d@014_0361	gopradānaṃ ca yaḥ kuryād bhūmidānaṃ ca śāśvatam<BR>
13,125.038d@014_0362	agniṣṭomaṃ ca yo yajñaṃ yajeta bahudakṣiṇam<BR>
13,125.038d@014_0363	tilapātraṃ sahaitena samaṃ manyanti devatāḥ<BR>
13,125.038d@014_0364	tilodakaṃ sadā śrāddhe manyante pitaro 'kṣayam<BR>
13,125.038d@014_0365	dīpe ca kṛsare caiva tuṣyante 'sya pitāmahāḥ<BR>
13,125.038d@014_0366	svarge ca pitṛloke ca pitṛdevābhipūjitam<BR>
13,125.038d@014_0367	evam etan mayoddiṣṭam ṛṣidṛṣṭaṃ purātanam<BR>
13,125.038d@014_0367	bhīṣmaḥ<BR>
13,125.038d@014_0368	tatas tv ṛṣigaṇāḥ sarve pitaraś ca sadevatāḥ<BR>
13,125.038d@014_0369	arundhatīṃ tapovṛddhām apṛcchanta samāhitāḥ<BR>
13,125.038d@014_0370	samānaśīlāṃ vīryeṇa vasiṣṭhasya mahātmanaḥ<BR>
13,125.038d@014_0371	tvatto dharmarahasyāni śrotum icchāmahe vayam<BR>
13,125.038d@014_0372	arundhatī<BR>
13,125.038d@014_0372	yat te guhyatamaṃ bhadre tat prabhāṣitum arhasi<BR>
13,125.038d@014_0373	tapovṛddhir mayā prāptā bhavatāṃ smaraṇena vai<BR>
13,125.038d@014_0374	bhavatāṃ ca prasādena dharmān vakṣyāmi śāśvatān<BR>
13,125.038d@014_0375	saguhyān sarahasyāṃś ca tāñ śṛṇudhvam aśeṣataḥ<BR>
13,125.038d@014_0376	śraddadhāne prayoktavyā yasya śuddhaṃ tathā manaḥ<BR>
13,125.038d@014_0377	aśraddadhāno mānī ca brahmahā gurutalpagaḥ<BR>
13,125.038d@014_0378	asaṃbhāṣyā hi catvāro naiṣāṃ dharmaṃ prakāśayet<BR>
13,125.038d@014_0379	ahany ahani yo dadyāt kapilāṃ dvādaśīḥ samāḥ<BR>
13,125.038d@014_0380	māsi māsi ca satreṇa yo yajeta sadā naraḥ<BR>
13,125.038d@014_0381	gavāṃ śatasahasraṃ ca yo dadyāj jyeṣṭhapuṣkare<BR>
13,125.038d@014_0382	na tad dharmaphalaṃ tulyam atithir yasya tuṣyati<BR>
13,125.038d@014_0383	śrūyatāṃ cāparo dharmo manuṣyāṇāṃ sukhāvahaḥ<BR>
13,125.038d@014_0384	śraddadhānena kartavyaḥ sarahasyo mahāphalaḥ<BR>
13,125.038d@014_0385	kalyam utthāya gomadhye gṛhya darbhān sahodakān<BR>
13,125.038d@014_0386	niṣiñceta gavāṃ śṛṅge mastakena ca taj jalam<BR>
13,125.038d@014_0387	pratīccheta nirāhāras tasya dharmaphalaṃ śṛṇu<BR>
13,125.038d@014_0388	śrūyante yāni tīrthāni triṣu lokeṣu kāni cit<BR>
13,125.038d@014_0389	siddhacāraṇajuṣṭāni sevitāni maharṣibhiḥ<BR>
13,125.038d@014_0390	abhiṣekaḥ samas teṣāṃ gavāṃ śṛṅgodakasya ca<BR>
13,125.038d@014_0391	sādhu sādhv iti coddiṣṭaṃ daivataiḥ pitṛbhis tathā<BR>
13,125.038d@014_0392	pitāmahaḥ<BR>
13,125.038d@014_0392	bhūtaiś caiva susaṃhṛṣṭaiḥ pūjitā sāpy arundhatī<BR>
13,125.038d@014_0393	aho dharmo mahābhāge sarahasya udāhṛtaḥ<BR>
13,125.038d@014_0394	yamaḥ<BR>
13,125.038d@014_0394	varaṃ dadāmi te dhanye tapas te vardhatāṃ sadā<BR>
13,125.038d@014_0395	ramaṇīyā kathā divyā yuṣmatto yā mayā śrutā<BR>
13,125.038d@014_0396	śrūyatāṃ citraguptasya bhāṣitaṃ mama ca priyam<BR>
13,125.038d@014_0397	rahasyaṃ dharmasaṃyuktaṃ śakyaṃ śrotuṃ maharṣibhiḥ<BR>
13,125.038d@014_0398	śraddadhānena martyena ātmano hitam icchatā<BR>
13,125.038d@014_0399	na hi puṇyaṃ tathā pāpaṃ kṛtaṃ kiṃ cid vinaśyati<BR>
13,125.038d@014_0400	parvakāle ca yat kiṃ cid ādityaṃ cādhitiṣṭhati<BR>
13,125.038d@014_0401	pretalokaṃ gate martye tat tat sarvaṃ vibhāvasuḥ<BR>
13,125.038d@014_0402	pratijānāti puṇyātmā tac ca tatropayujyate<BR>
13,125.038d@014_0403	kiṃ cid dharmaṃ pravakṣyāmi citraguptamataṃ śubham<BR>
13,125.038d@014_0404	pānīyaṃ caiva dīpaṃ ca dātavyaṃ satataṃ tathā<BR>
13,125.038d@014_0405	upānahau ca cchatraṃ ca kapilā ca yathātatham<BR>
13,125.038d@014_0406	puṣkare kapilā deyā brāhmaṇe vedapārage<BR>
13,125.038d@014_0407	agnihotraṃ ca yatnena sarvaśaḥ pratipālayet<BR>
13,125.038d@014_0408	ayaṃ caivāparo dharmaś citraguptena bhāṣitaḥ<BR>
13,125.038d@014_0409	phalam asya pṛthaktvena śrotum arhanti sattamāḥ<BR>
13,125.038d@014_0410	pralayaṃ sarvabhūtaiś ca gantavyaṃ kālaparyayāt<BR>
13,125.038d@014_0411	tatra durgam anuprāptāḥ kṣuttṛṣṇāparipīḍitāḥ<BR>
13,125.038d@014_0412	dahyamānā vipacyante na tatrāsti palāyanam<BR>
13,125.038d@014_0413	andhakāraṃ tamo ghoraṃ praviśanty alpabuddhayaḥ<BR>
13,125.038d@014_0414	tatra dharmaṃ pravakṣyāmi yena durgāṇi saṃtaret<BR>
13,125.038d@014_0415	alpavyayaṃ mahārthaṃ ca pretya caiva sukhodayam<BR>
13,125.038d@014_0416	pānīyasya guṇā divyāḥ pretaloke viśeṣataḥ<BR>
13,125.038d@014_0417	tatra puṇyodakā nāma nadī teṣāṃ vidhīyate<BR>
13,125.038d@014_0418	akṣayaṃ salilaṃ tatra śītalaṃ hy amṛtopamam<BR>
13,125.038d@014_0419	sa tatra toyaṃ pibati pānīyaṃ yaḥ prayacchati<BR>
13,125.038d@014_0420	pradīpasya pradānena śrūyatāṃ guṇavistaraḥ<BR>
13,125.038d@014_0421	tamondhakāraṃ niyataṃ dīpado na prapaśyati<BR>
13,125.038d@014_0422	prabhāṃ cāsya prayacchanti somabhāskarapāvakāḥ<BR>
13,125.038d@014_0423	devatāś cāsya manyante vimalāḥ sarvatodiśaḥ<BR>
13,125.038d@014_0424	dyotate ca yathādityaḥ pretalokagato naraḥ<BR>
13,125.038d@014_0425	tasmād dīpaḥ pradātavyaḥ pānīyaṃ ca viśeṣataḥ<BR>
13,125.038d@014_0426	kapilāṃ ye prayacchanti brāhmaṇe vedapārage<BR>
13,125.038d@014_0427	puṣkare ca viśeṣeṇa śrūyatāṃ tasya yat phalam<BR>
13,125.038d@014_0428	gośataṃ savṛṣaṃ tena dattaṃ bhavati śāśvatam<BR>
13,125.038d@014_0429	pāpaṃ karma ca yat kiṃ cid brahmahatyāsamaṃ bhavet<BR>
13,125.038d@014_0430	śodhayet kapilā hy ekā pradattaṃ gośataṃ yathā<BR>
13,125.038d@014_0431	tasmāt tu kapilā deyā kaumudyāṃ jyeṣṭhapuṣkare<BR>
13,125.038d@014_0432	na teṣāṃ viṣamaṃ kiṃ cin na duḥkhaṃ na ca kaṇṭakāḥ<BR>
13,125.038d@014_0433	upānahau ca yo dadyāt pātrabhūte dvijottame<BR>
13,125.038d@014_0434	chatradāne sukhāṃ chāyāṃ labhate paralokagaḥ<BR>
13,125.038d@014_0435	na hi dattasya dānasya nāśo 'stīha kadā cana<BR>
13,125.038d@014_0436	citraguptamataṃ śrutvā hṛṣṭaromā vibhāvasuḥ<BR>
13,125.038d@014_0437	uvāca devatāḥ sarvāḥ pitṝṃś caiva mahādyutiḥ<BR>
13,125.038d@014_0438	śrutaṃ hi citraguptasya dharmaguhyaṃ mahātmanaḥ<BR>
13,125.038d@014_0439	śraddadhānāś ca ye martyā brāhmaṇeṣu mahātmasu<BR>
13,125.038d@014_0440	dānam etat prayacchanti na teṣāṃ vidyate bhayam<BR>
13,125.038d@014_0441	dharmadoṣās tv ime pañca yeṣāṃ nāstīha niṣkṛtiḥ<BR>
13,125.038d@014_0442	asaṃbhāṣyā anācārā varjanīyā narādhamāḥ<BR>
13,125.038d@014_0443	brahmahā caiva goghnaś ca paradārarataś ca yaḥ<BR>
13,125.038d@014_0444	aśraddadhānaś ca naraḥ striyaṃ yaś copajīvati<BR>
13,125.038d@014_0445	pretalokagatā hy ete narake pāpakarmiṇaḥ<BR>
13,125.038d@014_0446	pacyante vai yathā mīnāḥ pūyaśoṇitabhojanāḥ<BR>
13,125.038d@014_0447	asaṃbhāṣyāḥ pitṝṇāṃ ca devānāṃ caiva pañca te<BR>
13,125.038d@014_0448	bhīṣmaḥ<BR>
13,125.038d@014_0448	snātakānāṃ ca viprāṇāṃ ye cānye ca tapodhanāḥ<BR>
13,125.038d@014_0449	tataḥ sarve mahābhāgā devāś ca pitaraś ca ha<BR>
13,125.038d@014_0450	ṛṣayaś ca mahābhāgāḥ pramathān vākyam abruvan<BR>
13,125.038d@014_0451	bhavanto vai mahābhāgā aparokṣaniśācarāḥ<BR>
13,125.038d@014_0452	ucchiṣṭān aśucīn kṣudrān kathaṃ hiṃsatha mānavān<BR>
13,125.038d@014_0453	ke ca smṛtāḥ pratīghātā yena martyān na hiṃsatha<BR>
13,125.038d@014_0454	rakṣoghnāni ca kāni syur yair gṛheṣu praṇaśyatha<BR>
13,125.038d@014_0455	pramathāḥ<BR>
13,125.038d@014_0455	śrotum icchāma yuṣmākaṃ sarvam etan niśācarāḥ<BR>
13,125.038d@014_0456	maithunena sadocchiṣṭāḥ kṛte caivādharottare<BR>
13,125.038d@014_0457	mohān māṃsāni khādetha vṛkṣamūle ca yaḥ svapet<BR>
13,125.038d@014_0458	āmiṣaṃ śīrṣato yasya pādato yaś ca saṃviśet<BR>
13,125.038d@014_0459	tata ucchiṣṭakāḥ sarve bahucchidrāś ca mānavāḥ<BR>
13,125.038d@014_0460	udake cāpy amedhyāni śleṣmāṇaṃ ca pramuñcati<BR>
13,125.038d@014_0461	ete bhakṣyāś ca vadhyāś ca mānuṣā nātra saṃśayaḥ<BR>
13,125.038d@014_0462	evaṃśīlasamācārān dharṣayāmo hi mānavān<BR>
13,125.038d@014_0463	śrūyatāṃ ca pratīghātān yair na śaknuma hiṃsitum<BR>
13,125.038d@014_0464	gorocanāsamālambho vacāhastaś ca yo bhavet<BR>
13,125.038d@014_0465	ghṛtākṣataṃ ca yo dadyān mastake tatparāyaṇaḥ<BR>
13,125.038d@014_0466	ye ca māṃsaṃ na khādanti tān na śaknuma hiṃsitum<BR>
13,125.038d@014_0467	yasya cāgnir gṛhe nityaṃ divā rātrau ca dīpyate<BR>
13,125.038d@014_0468	tarakṣoś carma daṃṣṭrāś ca tathaiva girikacchapaḥ<BR>
13,125.038d@014_0469	ājyadhūmo biḍālaś ca cchāgaḥ kṛṣṇo 'tha piṅgalaḥ<BR>
13,125.038d@014_0470	yeṣām etāni tiṣṭhanti gṛheṣu gṛhamedhinām<BR>
13,125.038d@014_0471	tāny adhṛṣyāṇy agārāṇi piśitāśaiḥ sudāruṇaiḥ<BR>
13,125.038d@014_0472	lokān asmadvidhā ye ca vicaranti yathāsukham<BR>
13,125.038d@014_0473	tasmād etāni geheṣu rakṣoghnāni viśāṃ pate<BR>
13,125.038d@014_0474	bhīṣmaḥ<BR>
13,125.038d@014_0474	etad vaḥ kathitaṃ sarvaṃ yatra vaḥ saṃśayo mahān<BR>
13,125.038d@014_0475	tataḥ padmapratīkāśaḥ padmodbhūtaḥ pitāmahaḥ<BR>
13,125.038d@014_0476	uvāca vacanaṃ devān vāsavaṃ ca śacīpatim<BR>
13,125.038d@014_0477	ayaṃ mahābalo nāgo rasātalacaro balī<BR>
13,125.038d@014_0478	tejasvī reṇuko nāma mahāsattvaparākramaḥ<BR>
13,125.038d@014_0479	atitejasvinaḥ sarve mahāvīryā mahāgajāḥ<BR>
13,125.038d@014_0480	dhārayanti mahīṃ kṛtsnāṃ saśailavanakānanām<BR>
13,125.038d@014_0481	bhavadbhiḥ samanujñāto reṇukas tān mahāgajān<BR>
13,125.038d@014_0482	dharmaguhyāni sarvāṇi gatvā pṛcchatu tatra vai<BR>
13,125.038d@014_0483	pitāmahavacaḥ śrutvā te devā reṇukaṃ tadā<BR>
13,125.038d@014_0484	reṇukaḥ<BR>
13,125.038d@014_0484	preṣayām āsur avyagrā yatra te dharaṇīdharāḥ<BR>
13,125.038d@014_0485	anujñāto 'smi devaiś ca pitṛbhiś ca mahābalāḥ<BR>
13,125.038d@014_0486	dharmaguhyāni yuṣmākaṃ śrotum icchāmi tattvataḥ<BR>
13,125.038d@014_0487	diggajāḥ<BR>
13,125.038d@014_0487	kathayadhvaṃ mahābhāgā yad vas tattvaṃ manīṣitam<BR>
13,125.038d@014_0488	kārttike māsi cāśleṣā bahulasyāṣṭamī śivā<BR>
13,125.038d@014_0489	tena nakṣatrayogena yo dadāti guḍaudanam<BR>
13,125.038d@014_0490	imaṃ mantraṃ japañ śrāddhe yatāhāro hy akopanaḥ<BR>
13,125.038d@014_0491	baladevaprabhṛtayo ye nāgā balavattarāḥ<BR>
13,125.038d@014_0492	anantā hy akṣayā nityaṃ bhoginaḥ sumahābalāḥ<BR>
13,125.038d@014_0493	teṣāṃ kulodbhavā ye ca mahābhūtā bhujaṃgamāḥ<BR>
13,125.038d@014_0494	te me baliṃ prayacchantu balatejobhivṛddhaye<BR>
13,125.038d@014_0495	yadā nārāyaṇaḥ śrīmān ujjahāra vasuṃdharām<BR>
13,125.038d@014_0496	tad balaṃ tasya devasya dharām uddharatas tathā<BR>
13,125.038d@014_0497	evam uktvā baliṃ tatra valmīke tu nivedayet<BR>
13,125.038d@014_0498	gajendrakusumākīrṇaṃ nīlavastrānulepanam<BR>
13,125.038d@014_0499	nirvapet taṃ tu valmīke astaṃ yāte divākare<BR>
13,125.038d@014_0500	evaṃ tuṣṭās tataḥ sarve adhastād bhārapīḍitā<BR>
13,125.038d@014_0501	śramaṃ taṃ nāvabudhyāmo dhārayanto vasuṃdharām<BR>
13,125.038d@014_0502	evaṃ manyāmahe dharmaṃ bhārārtā nirapekṣiṇaḥ<BR>
13,125.038d@014_0503	brāhmaṇaḥ kṣatriyo vaiśyaḥ śūdro vā yady upoṣitaḥ<BR>
13,125.038d@014_0504	evaṃ saṃvatsaraṃ kṛtvā dānaṃ bahuphalaṃ labhet<BR>
13,125.038d@014_0505	valmīke balim ādāya tan no bahuphalaṃ matam<BR>
13,125.038d@014_0506	ye ca nāgā mahāvīryās triṣu lokeṣu kṛtsnaśaḥ<BR>
13,125.038d@014_0507	kṛtātithyā bhaveyus te śataṃ varṣāṇi tattvataḥ<BR>
13,125.038d@014_0508	diggajānāṃ ca tac chrutvā devatāḥ pitaras tathā<BR>
13,125.038d@014_0509	maheśvaraḥ<BR>
13,125.038d@014_0509	ṛṣayaś ca mahābhāgāḥ pūjayanti sma reṇukam<BR>
13,125.038d@014_0510	sāram uddhṛtya yuṣmābhiḥ sādhu dharma udāhṛtaḥ<BR>
13,125.038d@014_0511	dharmaguhyam idaṃ mattaḥ śṛṇudhvaṃ sarva eva ha<BR>
13,125.038d@014_0512	yeṣāṃ dharmāśritā buddhiḥ śraddhadhānāś ca ye narāḥ<BR>
13,125.038d@014_0513	teṣāṃ syād upadeṣṭavyaḥ sarahasyo mahāphalaḥ<BR>
13,125.038d@014_0514	nirudvignas tu yo dadyān māsam ekaṃ gavāhnikam<BR>
13,125.038d@014_0515	ekabhaktaṃ tathāśnīyāc chrūyatāṃ tasya yat phalam<BR>
13,125.038d@014_0516	imā gāvo mahābhāgāḥ pavitraṃ paramaṃ smṛtāḥ<BR>
13,125.038d@014_0517	trīn lokān dhārayanti sma sadevāsuramānuṣān<BR>
13,125.038d@014_0518	tāsu caiva mahāpuṇyaṃ śuśrūṣā ca mahāphalam<BR>
13,125.038d@014_0519	ahany ahani dharmeṇa yujyate vā gavāhnike<BR>
13,125.038d@014_0520	mayā hy etā hy anujñātāḥ pūrvam āsan kṛte yuge<BR>
13,125.038d@014_0521	tato 'ham anunīto vai brahmaṇā padmayoninā<BR>
13,125.038d@014_0522	tasmād vrajasthānagatas tiṣṭhaty upari me vṛṣaḥ<BR>
13,125.038d@014_0523	rame 'haṃ saha gobhiś ca tasmāt pūjyāḥ sadaiva tāḥ<BR>
13,125.038d@014_0524	mahāprabhāvā varadā varān dadyur upāsitāḥ<BR>
13,125.038d@014_0525	tā gāvo 'syānumanyante sarvakarmasu yat phalam<BR>
13,125.038d@014_0526	skandaḥ<BR>
13,125.038d@014_0526	tasya tatra caturbhāgo yo dadāti gavāhnikam<BR>
13,125.038d@014_0527	mamāpy anumato dharmas taṃ śṛṇudhvaṃ samāhitāḥ<BR>
13,125.038d@014_0528	nīlaṣaṇḍasya śṛṅgābhyāṃ gṛhītvā mṛttikāṃ tu yaḥ<BR>
13,125.038d@014_0529	abhiṣekaṃ tryahaṃ kuryāt tasya dharmaṃ nibodhata<BR>
13,125.038d@014_0530	śodhayed aśubhaṃ sarvam ādhipatyaṃ paratra ca<BR>
13,125.038d@014_0531	yāvac ca jāyate martyas tāvac chūro bhaviṣyati<BR>
13,125.038d@014_0532	idaṃ cāpy aparaṃ guhyaṃ sarahasyaṃ nibodhata<BR>
13,125.038d@014_0533	pragṛhyaudumbaraṃ pātraṃ pakvānnaṃ madhunā saha<BR>
13,125.038d@014_0534	somasyottiṣṭhamānasya paurṇamāsyāṃ baliṃ haret<BR>
13,125.038d@014_0535	tasya dharmaphalaṃ nityaṃ śraddadhānā nibodhata<BR>
13,125.038d@014_0536	sādhyā rudrās tathādityā viśvedevās tathāśvinau<BR>
13,125.038d@014_0537	maruto vasavaś caiva pratigṛhṇanti taṃ balim<BR>
13,125.038d@014_0538	somaś ca vardhate tena samudraś ca mahodadhiḥ<BR>
13,125.038d@014_0539	viṣṇuḥ<BR>
13,125.038d@014_0539	eṣa dharmo mayoddiṣṭaḥ sarahasyaḥ sukhāvahaḥ<BR>
13,125.038d@014_0540	dharmaguhyāni sarvāṇi devatānāṃ mahātmanām<BR>
13,125.038d@014_0541	ṛṣīṇāṃ caiva guhyāni yaḥ paṭhed āhnikaṃ sadā<BR>
13,125.038d@014_0542	śṛṇuyād vānasūyur yaḥ śraddadhānaḥ samāhitaḥ<BR>
13,125.038d@014_0543	nāsya vighnaḥ prabhavati bhayaṃ cāsya na vidyate<BR>
13,125.038d@014_0544	ye ca dharmāḥ śubhāḥ puṇyāḥ sarahasyā udāhṛtāḥ<BR>
13,125.038d@014_0545	teṣāṃ dharmaphalaṃ tasya yaḥ paṭheta jitendriyaḥ<BR>
13,125.038d@014_0546	nāsya pāpaṃ prabhavati na ca pāpena lipyate<BR>
13,125.038d@014_0547	paṭhed vā śrāvayed vāpi śrutvā vā labhate phalam<BR>
13,125.038d@014_0548	bhuñjate pitaro devā havyaṃ kavyam athākṣayam<BR>
13,125.038d@014_0549	śrāvayaṃś cāpi viprendrān parvasu prayato naraḥ<BR>
13,125.038d@014_0550	ṛṣīṇāṃ devatānāṃ ca pitṝṇāṃ caiva nityadā<BR>
13,125.038d@014_0551	bhavaty abhimataḥ śrīmān dharmeṣu prayataḥ sadā<BR>
13,125.038d@014_0552	kṛtvāpi pāpakaṃ karma mahāpātakavarjitam<BR>
13,125.038d@014_0553	bhīṣmaḥ<BR>
13,125.038d@014_0553	rahasyadharmaṃ śrutvemaṃ sarvapāpaiḥ pramucyate<BR>
13,125.038d@014_0554	etad dharmarahasyaṃ vai devatānāṃ narādhipa<BR>
13,125.038d@014_0555	vyāsoddiṣṭaṃ mayā proktaṃ sarvadevanamaskṛtam<BR>
13,125.038d@014_0556	pṛthivī ratnasaṃpūrṇā jñānaṃ cedam anuttamam<BR>
13,125.038d@014_0557	idam eva tataḥ śrāvyam iti manyeta dharmavit<BR>
13,125.038d@014_0558	nāśraddadhānāya na nāstikāya<BR>
13,125.038d@014_0559	na naṣṭadharmāya na nirguṇāya<BR>
13,125.038d@014_0560	na hetuduṣṭāya gurudviṣe vā<BR>
13,125.038d@014_0561	nānātmabhūtāya nivedyam etat<BR>
13,125.038d@014A_0000	yudhiṣṭhiraḥ<BR>
13,125.038d@014A_0001	ke bhojyā brāhmaṇasyeha ke bhojyāḥ kṣatriyasya ha<BR>
13,125.038d@014A_0002	bhīṣmaḥ<BR>
13,125.038d@014A_0002	tathā vaiśyasya ke bhojyāḥ ke ca śūdrasya bhārata<BR>
13,125.038d@014A_0003	brāhmaṇā brāhmaṇasyeha bhojyā ye caiva kṣatriyāḥ<BR>
13,125.038d@014A_0004	vaiśyāś cāpi tathā bhojyāḥ śūdrāś ca parivarjitāḥ<BR>
13,125.038d@014A_0005	brāhmaṇāḥ kṣatriyā vaiśyā bhojyā vai kṣatriyasya ha<BR>
13,125.038d@014A_0006	varjanīyās tu vai śūdrāḥ sarvabhakṣyā vikarmiṇaḥ<BR>
13,125.038d@014A_0007	vaiśyās tu bhojyā viprāṇāṃ kṣatriyāṇāṃ tathaiva ca<BR>
13,125.038d@014A_0008	nityāgnayo viviktāś ca cāturmāsyaratāś ca ye<BR>
13,125.038d@014A_0009	śūdrāṇām atha yo bhuṅkte sa bhuṅkte pṛthivīmalam<BR>
13,125.038d@014A_0010	malaṃ nṛṇāṃ sa pibati malaṃ bhuṅkte janasya ca<BR>
13,125.038d@014A_0011	śūdrāṇāṃ yas tathā bhuṅkte sa bhuṅkte pṛthivīmalam<BR>
13,125.038d@014A_0012	pṛthivīmalam aśnanti ye dvijāḥ śūdrabhojinaḥ<BR>
13,125.038d@014A_0013	śūdrasya karmaniṣṭhāyāṃ vikarmastho 'pi pacyate<BR>
13,125.038d@014A_0014	brāhmaṇaḥ kṣatriyo vaiśyo vikarmasthaś ca pacyate<BR>
13,125.038d@014A_0015	svādhyāyaniratā viprās tathā svastyayane nṛṇām<BR>
13,125.038d@014A_0016	rakṣaṇe kṣatriyaṃ prāhur vaiśyaṃ puṣṭyartham eva ca<BR>
13,125.038d@014A_0017	karoti karma yad vaiśyas tad gatvā hy upajīvati<BR>
13,125.038d@014A_0018	kṛṣigorakṣyavāṇijyam akutsā vaiśyakarmaṇi<BR>
13,125.038d@014A_0019	śūdrakarma tu yaḥ kuryād avahāya svakarma ca<BR>
13,125.038d@014A_0020	sa vijñeyo yathā śūdro na ca bhojyaḥ kadā cana<BR>
13,125.038d@014A_0021	cikitsakaḥ kāṇḍapṛṣṭhaḥ purādhyakṣaḥ purohitaḥ<BR>
13,125.038d@014A_0022	sāṃvatsaro vṛthādhyāyī sarve te śūdrasaṃmitāḥ<BR>
13,125.038d@014A_0023	śūdrakarmasv athaiteṣu yo bhuṅkte nirapatrapaḥ<BR>
13,125.038d@014A_0024	abhojyabhojanaṃ bhuktvā bhayaṃ prāpnoti dāruṇam<BR>
13,125.038d@014A_0025	kulaṃ vīryaṃ ca tejaś ca tiryagyonitvam eva ca<BR>
13,125.038d@014A_0026	sa prayāti yathā śvā vai niṣkriyo dharmavarjitaḥ<BR>
13,125.038d@014A_0027	bhuṅkte cikitsakasyānnaṃ tad annaṃ ca purīṣavat<BR>
13,125.038d@014A_0028	puṃścalyannaṃ ca mūtraṃ syāt kārukānnaṃ ca śoṇitam<BR>
13,125.038d@014A_0029	vidyopajīvino 'nnaṃ ca yo bhuṅkte sādhusaṃmataḥ<BR>
13,125.038d@014A_0030	tad apy annaṃ yathā śaudraṃ tat sādhuḥ parivarjayet<BR>
13,125.038d@014A_0031	vacanīyasya yo bhuṅkte tam āhuḥ śoṇitaṃ hradam<BR>
13,125.038d@014A_0032	piśunaṃ bhojanaṃ bhuṅkte brahmahatyāsamaṃ viduḥ<BR>
13,125.038d@014A_0033	asatkṛtam avajñātaṃ na bhoktavyaṃ kadā cana<BR>
13,125.038d@014A_0034	vyādhiṃ kulakṣayaṃ caiva kṣipraṃ prāpnoti brāhmaṇaḥ<BR>
13,125.038d@014A_0035	nagarīrakṣiṇo bhuṅkte śvapacapravaṇo bhavet<BR>
13,125.038d@014A_0036	goghne ca brāhmaṇaghne ca surāpe gurutalpage<BR>
13,125.038d@014A_0037	bhuktvānnaṃ jāyate vipro rakṣasāṃ kulavardhanaḥ<BR>
13,125.038d@014A_0038	nyāsāpahāriṇo bhuktvā kṛtaghne klībavartini<BR>
13,125.038d@014A_0039	jāyate śabarāvāse madhyadeśabahiṣkṛte<BR>
13,125.038d@014A_0040	abhojyāś caiva bhojyāś ca mayā proktā yathāvidhi<BR>
13,125.038d@014A_0041	kim anyad adya kaunteya mattas tvaṃ śrotum icchasi<BR>
13,125.038d@014A_0041	yudhiṣṭhiraḥ<BR>
13,125.038d@014A_0042	uktās tu bhavatā bhojyās tathābhojyāś ca sarvaśaḥ<BR>
13,125.038d@014A_0043	atra me praśnasaṃdehas tan me vada pitāmaha<BR>
13,125.038d@014A_0044	brāhmaṇānāṃ viśeṣeṇa havyakavyapratigrahe<BR>
13,125.038d@014A_0045	bhīṣmaḥ<BR>
13,125.038d@014A_0045	nānāvidheṣu bhojyeṣu prāyaścittāni śaṃsa me<BR>
13,125.038d@014A_0046	hanta vakṣyāmi te rājan brāhmaṇānāṃ mahātmanām<BR>
13,125.038d@014A_0047	pratigraheṣu bhojye ca mucyate yena pāpmanaḥ<BR>
13,125.038d@014A_0048	ghṛtapratigrahe caiva sāvitrī samidāhutiḥ<BR>
13,125.038d@014A_0049	tilapratigrahe caiva samam etad yudhiṣṭhira<BR>
13,125.038d@014A_0050	māṃsapratigrahe caiva madhuno lavaṇasya ca<BR>
13,125.038d@014A_0051	ādityodayanaṃ sthitvā pūto bhavati brāhmaṇaḥ<BR>
13,125.038d@014A_0052	kāñcanaṃ pratigṛhyātha japamāno guruśrutim<BR>
13,125.038d@014A_0053	kṛṣṇāyasaṃ ca trivṛtaṃ dhārayan mucyate dvijaḥ<BR>
13,125.038d@014A_0054	evaṃ pratigṛhīte 'tha dhane vastre tathā striyām<BR>
13,125.038d@014A_0055	evam eva naraśreṣṭha suvarṇasya pratigrahe<BR>
13,125.038d@014A_0056	annapratigrahe caiva pāyasekṣurase tathā<BR>
13,125.038d@014A_0057	ikṣutailapavitrāṇāṃ trisaṃdhye 'psu nimajjanam<BR>
13,125.038d@014A_0058	vrīhau puṣpe phale caiva jale piṣṭamaye tathā<BR>
13,125.038d@014A_0059	yāvake dadhidugdhe ca sāvitrīṃ śataśo 'nvitām<BR>
13,125.038d@014A_0060	upānahau ca vastraṃ ca pratigṛhyaurdhvadehikam<BR>
13,125.038d@014A_0061	japec chataṃ samāyuktas tena mucyeta pāpmanā<BR>
13,125.038d@014A_0062	kṣetrapratigrahe caiva grahasūtakayos tathā<BR>
13,125.038d@014A_0063	trīṇi rātrāṇy upoṣitvā tena pāpmā vimucyate<BR>
13,125.038d@014A_0064	kṛṣṇapakṣe tu yaḥ śrāddhaṃ pitṝṇām aśnute dvijaḥ<BR>
13,125.038d@014A_0065	annam etad ahorātrāt pūto bhavati brāhmaṇaḥ<BR>
13,125.038d@014A_0066	na ca saṃdhyām upāsīta na ca japyaṃ pravartayet<BR>
13,125.038d@014A_0067	na saṃkiret tad annaṃ ca tathā pūyeta brāhmaṇaḥ<BR>
13,125.038d@014A_0068	ityartham aparāhṇe tu pitṝṇāṃ śrāddham ucyate<BR>
13,125.038d@014A_0069	yathoktānāṃ yad aśnīyur brāhmaṇāḥ pūrvaketitāḥ<BR>
13,125.038d@014A_0070	mṛtakasya tṛtīyāhe brāhmaṇo yo 'nnam aśnute<BR>
13,125.038d@014A_0071	sa trivelaṃ samunmajya dvādaśāhena śudhyati<BR>
13,125.038d@014A_0072	dvādaśāhe vyatīte tu kṛtaśauco viśeṣataḥ<BR>
13,125.038d@014A_0073	brāhmaṇebhyo havir dattvā mucyate tena pāpmanā<BR>
13,125.038d@014A_0074	mṛtasya daśarātreṇa prāyaścittāni dāpayet<BR>
13,125.038d@014A_0075	sāvitrīṃ raivatīm iṣṭiṃ kūṣmāṇḍam aghamarṣaṇam<BR>
13,125.038d@014A_0076	mṛtakasya trirātre yaḥ samuddiṣṭe samaśnute<BR>
13,125.038d@014A_0077	sapta triṣavaṇaṃ snātvā pūto bhavati brāhmaṇaḥ<BR>
13,125.038d@014A_0078	siddhim āpnoti vipulām āpadaṃ caiva nāpnuyāt<BR>
13,125.038d@014A_0079	yas tu śūdraiḥ sahāśnīyād brāhmaṇo 'py ekabhojane<BR>
13,125.038d@014A_0080	aśaucaṃ vidhivat tasya śaucamātraṃ vidhīyate<BR>
13,125.038d@014A_0081	yas tu vaiśyaiḥ sahāśnīyād brāhmaṇo 'py ekabhojane<BR>
13,125.038d@014A_0082	sa vai trirātraṃ dīkṣitvā mucyate tena karmaṇā<BR>
13,125.038d@014A_0083	kṣatriyaiḥ saha yo 'śnīyād brāhmaṇo 'py ekabhojane<BR>
13,125.038d@014A_0084	āplutaḥ saha vāsobhis tena mucyeta pāpmanā<BR>
13,125.038d@014A_0085	śūdrasya tu kulaṃ hanti vaiśyasya paśubāndhavān<BR>
13,125.038d@014A_0086	kṣatriyasya śriyaṃ hanti brāhmaṇasya suvarcasam<BR>
13,125.038d@014A_0087	prāyaścittaṃ ca śāntiṃ ca juhuyāt tena mucyate<BR>
13,125.038d@014A_0088	sāvitrīṃ raivatīm iṣṭiṃ kūṣmāṇḍam aghamarṣaṇam<BR>
13,125.038d@014A_0089	athocchiṣṭam athānyonyaṃ saṃprāśen nātra saṃśayaḥ<BR>
13,125.038d@014A_0090	rocanā virajā rātrir maṅgalālambhanāni ca<BR>
13,125.038d@014B_0000	yudhiṣṭhiraḥ<BR>
13,125.038d@014B_0001	dānena vartatety āha tapasā caiva bhārata<BR>
13,125.038d@014B_0002	tad etan me manoduḥkhaṃ vyapoha tvaṃ pitāmaha<BR>
13,125.038d@014B_0003	kiṃ svit pṛthivyāṃ hy etan me bhavāñ śaṃsitum arhati<BR>
13,125.038d@014B_0003	bhīṣmaḥ<BR>
13,125.038d@014B_0004	śṛṇu yair dharmaniratais tapasā bhāvitātmabhiḥ<BR>
13,125.038d@014B_0005	lokā hy asaṃśayaṃ prāptā dānapuṇyaratair nṛpaiḥ<BR>
13,125.038d@014B_0006	satkṛtaś ca tathātreyaḥ śiṣyebhyo brahma nirguṇam<BR>
13,125.038d@014B_0007	upadiśya sadā rājan gato lokān anuttamān<BR>
13,125.038d@014B_0008	śibir auśīnaraḥ prāṇān priyasya tanayasya ca<BR>
13,125.038d@014B_0009	brāhmaṇārtham upākṛtya nākapṛṣṭham ito gataḥ<BR>
13,125.038d@014B_0010	pratardanaḥ kāśipatiḥ pradāya tanayaṃ svakam<BR>
13,125.038d@014B_0011	brāhmaṇāyātulāṃ kīrtim iha cāmutra cāśnute<BR>
13,125.038d@014B_0012	rantidevaś ca sāṃkṛtyo vasiṣṭhāya mahātmane<BR>
13,125.038d@014B_0013	arghyaṃ pradāya vidhival lebhe lokān anuttamān<BR>
13,125.038d@014B_0014	divyaṃ śataśalākaṃ ca yajñārthaṃ kāñcanaṃ śubham<BR>
13,125.038d@014B_0015	chatraṃ devāvṛdho dattvā brāhmaṇāyāsthito divam<BR>
13,125.038d@014B_0016	bhagavān ambarīṣaś ca brāhmaṇāyāmitaujase<BR>
13,125.038d@014B_0017	pradāya sakalaṃ rāṣṭraṃ suralokam avāptavān<BR>
13,125.038d@014B_0018	sāvitraḥ kuṇḍalaṃ divyaṃ yānaṃ ca janamejayaḥ<BR>
13,125.038d@014B_0019	brāhmaṇāya ca gā dattvā gato lokān anuttamān<BR>
13,125.038d@014B_0020	vṛṣādarbhiś ca rājarṣī ratnāni vividhāni ca<BR>
13,125.038d@014B_0021	ramyāṃś cāvasathān dattvā dvijebhyo divam āgamat<BR>
13,125.038d@014B_0022	nimī rāṣṭraṃ ca vaidarbhiḥ kanyāṃ dattvā mahātmane<BR>
13,125.038d@014B_0023	agastyāya gataḥ svargaṃ saputrapaśubāndhavaḥ<BR>
13,125.038d@014B_0024	jāmadagnyaś ca viprāya bhūmiṃ dattvā mahāyaśāḥ<BR>
13,125.038d@014B_0025	rāmo 'kṣayāṃs tathā lokāñ jagāma manaso 'dhikān<BR>
13,125.038d@014B_0026	avarṣati ca parjanye sarvabhūtāni devarāṭ<BR>
13,125.038d@014B_0027	vasiṣṭho jīvayām āsa yena yāto 'kṣayāṃ gatim<BR>
13,125.038d@014B_0028	rāmo dāśarathiś caiva hutvā yajñeṣu vai vasu<BR>
13,125.038d@014B_0029	sa gato hy akṣayān lokān yasya loke mahad yaśaḥ<BR>
13,125.038d@014B_0030	kakṣasenaś ca rājarṣir vasiṣṭhāya mahātmane<BR>
13,125.038d@014B_0031	nyāsaṃ yathāvat saṃnyasya jagāma sumahāyaśāḥ<BR>
13,125.038d@014B_0032	karaṃdhamasya pautras tu marutto ''vikṣitaḥ sutaḥ<BR>
13,125.038d@014B_0033	kanyām aṅgirase dattvā divam āśu jagāma saḥ<BR>
13,125.038d@014B_0034	brahmadattaś ca pāñcālyo rājā dharmabhṛtāṃ varaḥ<BR>
13,125.038d@014B_0035	nidhiṃ śaṅkham anujñāpya jagāma paramāṃ gatim<BR>
13,125.038d@014B_0036	rājā mitrasahaś caiva vasiṣṭhāya mahātmane<BR>
13,125.038d@014B_0037	madayantīṃ priyāṃ bhāryāṃ dattvā ca tridivaṃ gataḥ<BR>
13,125.038d@014B_0038	manoḥ putraś ca sudyumno likhitāya mahātmane<BR>
13,125.038d@014B_0039	daṇḍam uddhṛtya dharmeṇa gato lokān anuttamān<BR>
13,125.038d@014B_0040	sahasracityo rājarṣiḥ prāṇān iṣṭān mahāyaśāḥ<BR>
13,125.038d@014B_0041	brāhmaṇārthe parityajya gato lokān anuttamān<BR>
13,125.038d@014B_0042	sarvakāmaiś ca saṃpūrṇaṃ dattvā veśma hiraṇmayam<BR>
13,125.038d@014B_0043	maudgalyāya gataḥ svargaṃ śatadyumno mahīpatiḥ<BR>
13,125.038d@014B_0044	bhakṣyabhojyasya ca kṛtān rāśayaḥ parvatopamān<BR>
13,125.038d@014B_0045	śāṇḍilyāya purā dattvā samanyur divam āsthitaḥ<BR>
13,125.038d@014B_0046	nāmnā ca dyutimān nāma śālvarājo mahādyutiḥ<BR>
13,125.038d@014B_0047	dattvā rājyam ṛcīkāya gato lokān anuttamān<BR>
13,125.038d@014B_0048	madirāśvaś ca rājarṣir dattvā kanyāṃ sumadhyamām<BR>
13,125.038d@014B_0049	hiraṇyahastāya gato lokān devair adhiṣṭhitān<BR>
13,125.038d@014B_0050	lomapādaś ca rājarṣiḥ śāntāṃ dattvā sutāṃ prabhuḥ<BR>
13,125.038d@014B_0051	ṛṣyaśṛṅgāya vipulaiḥ sarvaiḥ kāmair ayujyata<BR>
13,125.038d@014B_0052	kautsāya dattvā kanyāṃ tu haṃsīṃ nāma yaśasvinīm<BR>
13,125.038d@014B_0053	gato 'kṣayān ato lokān rājarṣiś ca bhagīrathaḥ<BR>
13,125.038d@014B_0054	dattvā śatasahasraṃ tu gavāṃ rājā bhagīrathaḥ<BR>
13,125.038d@014B_0055	savatsānāṃ kohalāya gato lokān anuttamān<BR>
13,125.038d@014B_0056	ete cānye ca bahavo dānena tapasā ca ha<BR>
13,125.038d@014B_0057	yudhiṣṭhira gatāḥ svargaṃ nivartante punaḥ punaḥ<BR>
13,125.038d@014B_0058	teṣāṃ pratiṣṭhitā kīrtir yāvat sthāsyati medinī<BR>
13,125.038d@014B_0059	gṛhasthair dānatapasā yair lokā vai vinirjitāḥ<BR>
13,125.038d@014B_0060	śiṣṭānāṃ caritaṃ hy etat kīrtitaṃ me yudhiṣṭhira<BR>
13,125.038d@014B_0061	dānayajñaprajāsargair ete hi divam āsthitāḥ<BR>
13,125.038d@014B_0062	dattvā tu satataṃ te 'stu kauravāṇāṃ dhuraṃdhara<BR>
13,125.038d@014B_0063	dānayajñakriyāyuktā buddhir dharmopacāyinī<BR>
13,125.038d@014B_0064	yatra te nṛpaśārdūla saṃdeho vai bhaviṣyati<BR>
13,125.038d@014B_0065	yudhiṣṭhiraḥ<BR>
13,125.038d@014B_0065	śvaḥ prabhāte hi vakṣyāmi saṃdhyā hi samupasthitā<BR>
13,125.038d@014B_0066	śrutaṃ me bhavatas tāta satyavrataparākrama<BR>
13,125.038d@014B_0067	dānadharmeṇa mahatā ye prāptās tridivaṃ nṛpāḥ<BR>
13,125.038d@014B_0068	imāṃs tu śrotum icchāmi dharmān dharmabhṛtāṃ vara<BR>
13,125.038d@014B_0069	dānaṃ katividhaṃ deyaṃ kiṃ tasya ca phalaṃ labhet<BR>
13,125.038d@014B_0070	kathaṃ kebhyaś ca dharmyaṃ ca dānaṃ dātavyam iṣyate<BR>
13,125.038d@014B_0071	bhīṣmaḥ<BR>
13,125.038d@014B_0071	kaiḥ kāraṇaiḥ katividhaṃ śrotum icchāmi tattvataḥ<BR>
13,125.038d@014B_0072	śṛṇu tattvena kaunteya dānaṃ prati mamānagha<BR>
13,125.038d@014B_0073	yathā dānaṃ pradātavyaṃ sarvavarṇeṣu bhārata<BR>
13,125.038d@014B_0074	dharmād arthād bhayāt kāmāt kāruṇyād iti bhārata<BR>
13,125.038d@014B_0075	dānaṃ pañcavidhaṃ jñeyaṃ kāraṇair yair nibodha tat<BR>
13,125.038d@014B_0076	iha kīrtim avāpnoti pretya cānuttamaṃ sukham<BR>
13,125.038d@014B_0077	iti dānaṃ pradātavyaṃ brāhmaṇebhyo 'nasūyatā<BR>
13,125.038d@014B_0078	dadāti vā dāsyati vā mahyaṃ dattam anena vā<BR>
13,125.038d@014B_0079	ity arthibhyo niśamyaivaṃ sarvaṃ dātavyam arthine<BR>
13,125.038d@014B_0080	nāsyāhaṃ na madīyo 'yaṃ pāpaṃ kuryād vimānitaḥ<BR>
13,125.038d@014B_0081	iti dadyād bhayād eva dṛḍhaṃ mūḍhāya paṇḍitaḥ<BR>
13,125.038d@014B_0082	priyo me 'yaṃ priyo 'syāham iti saṃprekṣya buddhimān<BR>
13,125.038d@014B_0083	vayasyāyaivam akliṣṭaṃ dānaṃ dadyād atandritaḥ<BR>
13,125.038d@014B_0084	dīnaś ca yācate cāyam alpenāpi hi tuṣyati<BR>
13,125.038d@014B_0085	iti dadyād daridrāya kāruṇyād iti sarvathā<BR>
13,125.038d@014B_0086	iti pañcavidhaṃ dānaṃ puṇyakīrtivivardhanam<BR>
13,125.038d@014B_0087	yathāśaktyā pradātavyam evam āha prajāpatiḥ<BR>
13,126.001	yudhiṣṭhira uvāca<BR>
13,126.001a	pitāmaha mahāprājña sarvaśāstraviśārada<BR>
13,126.001c	āgamair bahubhiḥ sphīto bhavān naḥ prathitaḥ kule<BR>
13,126.002a	tvatto dharmārthasaṃyuktam āyatyāṃ ca sukhodayam<BR>
13,126.002c	āścaryabhūtaṃ lokasya śrotum icchāmy ariṃdama<BR>
13,126.003a	ayaṃ ca kālaḥ saṃprāpto durlabhajñātibāndhavaḥ<BR>
13,126.003c	śāstā ca na hi naḥ kaś cit tvām ṛte bharatarṣabha<BR>
13,126.004a	yadi te 'ham anugrāhyo bhrātṛbhiḥ sahito 'nagha<BR>
13,126.004c	vaktum arhasi naḥ praśnaṃ yat tvāṃ pṛcchāmi pārthiva<BR>
13,126.005a	ayaṃ nārāyaṇaḥ śrīmān sarvapārthivasaṃmataḥ<BR>
13,126.005c	bhavantaṃ bahumānena praśrayeṇa ca sevate<BR>
13,126.006a	asya caiva samakṣaṃ tvaṃ pārthivānāṃ ca sarvaśaḥ<BR>
13,126.006c	bhrātṝṇāṃ ca priyārthaṃ me snehād bhāṣitum arhasi<BR>
13,126.007	vaiśaṃpāyana uvāca<BR>
13,126.007a	tasya tad vacanaṃ śrutvā snehād āgatasaṃbhramaḥ<BR>
13,126.007c	bhīṣmo bhāgīrathīputra idaṃ vacanam abravīt<BR>
13,126.008a	hanta te kathayiṣyāmi kathām atimanoramām<BR>
13,126.008c	asya viṣṇoḥ purā rājan prabhāvo 'yaṃ mayā śrutaḥ<BR>
13,126.009a	yaś ca govṛṣabhāṅkasya prabhāvas taṃ ca me śṛṇu<BR>
13,126.009c	rudrāṇyāḥ saṃśayo yaś ca daṃpatyos taṃ ca me śṛṇu<BR>
13,126.010a	vrataṃ cacāra dharmātmā kṛṣṇo dvādaśavārṣikam<BR>
13,126.010c	dīkṣitaṃ cāgatau draṣṭum ubhau nāradaparvatau<BR>
13,126.011a	kṛṣṇadvaipāyanaś caiva dhaumyaś ca japatāṃ varaḥ<BR>
13,126.011c	devalaḥ kāśyapaś caiva hastikāśyapa eva ca<BR>
13,126.012a	apare ṛṣayaḥ santo dīkṣādamasamanvitāḥ<BR>
13,126.012c	śiṣyair anugatāḥ sarve devakalpais tapodhanaiḥ<BR>
13,126.013a	teṣām atithisatkāram arcanīyaṃ kulocitam<BR>
13,126.013c	devakītanayaḥ prīto devakalpam akalpayat<BR>
13,126.014a	hariteṣu suvarṇeṣu barhiṣkeṣu naveṣu ca<BR>
13,126.014c	upopaviviśuḥ prītā viṣṭareṣu maharṣayaḥ<BR>
13,126.015a	kathāś cakrus tatas te tu madhurā dharmasaṃhitāḥ<BR>
13,126.015c	rājarṣīṇāṃ surāṇāṃ ca ye vasanti tapodhanāḥ<BR>
13,126.016a	tato nārāyaṇaṃ tejo vratacaryendhanotthitam<BR>
13,126.016c	vaktrān niḥsṛtya kṛṣṇasya vahnir adbhutakarmaṇaḥ<BR>
13,126.017a	so 'gnir dadāha taṃ śailaṃ sadrumaṃ salatākṣupam<BR>
13,126.017c	sapakṣimṛgasaṃghātaṃ saśvāpadasarīsṛpam<BR>
13,126.018a	mṛgaiś ca vividhākārair hāhābhūtam acetanam<BR>
13,126.018c	śikharaṃ tasya śailasya mathitaṃ dīptadarśanam<BR>
13,126.019a	sa tu vahnir mahājvālo dagdhvā sarvam aśeṣataḥ<BR>
13,126.019c	viṣṇoḥ samīpam āgamya pādau śiṣyavad aspṛśat<BR>
13,126.020a	tato viṣṇur vanaṃ dṛṣṭvā nirdagdham arikarśanaḥ<BR>
13,126.020c	saumyair dṛṣṭinipātais tat punaḥ prakṛtim ānayat<BR>
13,126.021a	tathaiva sa girir bhūyaḥ prapuṣpitalatādrumaḥ<BR>
13,126.021c	sapakṣigaṇasaṃghuṣṭaḥ saśvāpadasarīsṛpaḥ<BR>
13,126.022a	tad adbhutam acintyaṃ ca dṛṣṭvā munigaṇas tadā<BR>
13,126.022c	vismito hṛṣṭalomā ca babhūvāsrāvilekṣaṇaḥ<BR>
13,126.023a	tato nārāyaṇo dṛṣṭvā tān ṛṣīn vismayānvitān<BR>
13,126.023c	praśritaṃ madhuraṃ snigdhaṃ papraccha vadatāṃ varaḥ<BR>
13,126.024a	kim asya ṛṣipūgasya tyaktasaṅgasya nityaśaḥ<BR>
13,126.024c	nirmamasyāgamavato vismayaḥ samupāgataḥ<BR>
13,126.025a	etaṃ me saṃśayaṃ sarvaṃ yāthātathyam aninditāḥ<BR>
13,126.025c	ṛṣayo vaktum arhanti niścitārthaṃ tapodhanāḥ<BR>
13,126.026	ṛṣaya ūcuḥ<BR>
13,126.026a	bhavān visṛjate lokān bhavān saṃharate punaḥ<BR>
13,126.026c	bhavāñ śītaṃ bhavān uṣṇaṃ bhavān eva pravarṣati<BR>
13,126.027a	pṛthivyāṃ yāni bhūtāni sthāvarāṇi carāṇi ca<BR>
13,126.027c	teṣāṃ pitā tvaṃ mātā ca prabhuḥ prabhava eva ca<BR>
13,126.028a	etan no vismayakaraṃ praśaṃsa madhusūdana<BR>
13,126.028c	tvam evārhasi kalyāṇa vaktuṃ vahner vinirgamam<BR>
13,126.029a	tato vigatasaṃtrāsā vayam apy arikarśana<BR>
13,126.029c	yac chrutaṃ yac ca dṛṣṭaṃ nas tat pravakṣyāmahe hare<BR>
13,126.030	vāsudeva uvāca<BR>
13,126.030a	etat tad vaiṣṇavaṃ tejo mama vaktrād viniḥsṛtam<BR>
13,126.030c	kṛṣṇavartmā yugāntābho yenāyaṃ mathito giriḥ<BR>
13,126.031a	ṛṣayaś cārtim āpannā jitakrodhā jitendriyāḥ<BR>
13,126.031c	bhavanto vyathitāś cāsan devakalpās tapodhanāḥ<BR>
13,126.032a	vratacaryāparītasya tapasvivratasevayā<BR>
13,126.032c	mama vahniḥ samudbhūto na vai vyathitum arhatha<BR>
13,126.033a	vrataṃ cartum ihāyātas tv ahaṃ girim imaṃ śubham<BR>
13,126.033c	putraṃ cātmasamaṃ vīrye tapasā sraṣṭum āgataḥ<BR>
13,126.034a	tato mamātmā yo dehe so 'gnir bhūtvā viniḥsṛtaḥ<BR>
13,126.034c	gataś ca varadaṃ draṣṭuṃ sarvalokapitāmaham<BR>
13,126.035a	tena cātmānuśiṣṭo me putratve munisattamāḥ<BR>
13,126.035c	tejaso 'rdhena putras te bhaviteti vṛṣadhvajaḥ<BR>
13,126.036a	so 'yaṃ vahnir upāgamya pādamūle mamāntikam<BR>
13,126.036c	śiṣyavat paricaryātha śāntaḥ prakṛtim āgataḥ<BR>
13,126.037a	etad asya rahasyaṃ vaḥ padmanābhasya dhīmataḥ<BR>
13,126.037c	mayā premṇā samākhyātaṃ na bhīḥ kāryā tapodhanāḥ<BR>
13,126.038a	sarvatra gatir avyagrā bhavatāṃ dīrghadarśanāḥ<BR>
13,126.038c	tapasvivratasaṃdīptā jñānavijñānaśobhitāḥ<BR>
13,126.039a	yac chrutaṃ yac ca vo dṛṣṭaṃ divi vā yadi vā bhuvi<BR>
13,126.039c	āścaryaṃ paramaṃ kiṃ cit tad bhavanto bruvantu me<BR>
13,126.040a	tasyāmṛtanikāśasya vāṅmadhor asti me spṛhā<BR>
13,126.040c	bhavadbhiḥ kathitasyeha tapovananivāsibhiḥ<BR>
13,126.041a	yady apy aham adṛṣṭaṃ vā divyam adbhutadarśanam<BR>
13,126.041c	divi vā bhuvi vā kiṃ cit paśyāmy amaladarśanāḥ<BR>
13,126.042a	prakṛtiḥ sā mama parā na kva cit pratihanyate<BR>
13,126.042c	na cātmagatam aiśvaryam āścaryaṃ pratibhāti me<BR>
13,126.043a	śraddheyaḥ kathito hy arthaḥ sajjanaśravaṇaṃ gataḥ<BR>
13,126.043c	ciraṃ tiṣṭhati medinyāṃ śaile lekhyam ivārpitam<BR>
13,126.044a	tad ahaṃ sajjanamukhān niḥsṛtaṃ tatsamāgame<BR>
13,126.044c	kathayiṣyāmy aharahar buddhidīpakaraṃ nṛṇām<BR>
13,126.045a	tato munigaṇāḥ sarve praśritāḥ kṛṣṇasaṃnidhau<BR>
13,126.045c	netraiḥ padmadalaprakhyair apaśyanta janārdanam<BR>
13,126.046a	vardhayantas tathaivānye pūjayantas tathāpare<BR>
13,126.046c	vāgbhir ṛgbhūṣitārthābhiḥ stuvanto madhusūdanam<BR>
13,126.047a	tato munigaṇāḥ sarve nāradaṃ devadarśanam<BR>
13,126.047c	tadā niyojayām āsur vacane vākyakovidam<BR>
13,126.048a	yad āścaryam acintyaṃ ca girau himavati prabho<BR>
13,126.048c	anubhūtaṃ munigaṇais tīrthayātrāparāyaṇaiḥ<BR>
13,126.049a	tad bhavān ṛṣisaṃghasya hitārthaṃ sarvacoditaḥ<BR>
13,126.049c	yathādṛṣṭaṃ hṛṣīkeśe sarvam ākhyātum arhati<BR>
13,126.050a	evam uktaḥ sa munibhir nārado bhagavān ṛṣiḥ<BR>
13,126.050c	kathayām āsa devarṣiḥ pūrvavṛttāṃ kathāṃ śubhām<BR>
13,127.001	bhīṣma uvāca<BR>
13,127.001a	tato nārāyaṇasuhṛn nārado bhagavān ṛṣiḥ<BR>
13,127.001c	śaṃkarasyomayā sārdhaṃ saṃvādaṃ pratyabhāṣata<BR>
13,127.002a	tapaś cacāra dharmātmā vṛṣabhāṅkaḥ sureśvaraḥ<BR>
13,127.002c	puṇye girau himavati siddhacāraṇasevite<BR>
13,127.003a	nānauṣadhiyute ramye nānāpuṣpasamākule<BR>
13,127.003c	apsarogaṇasaṃkīrṇe bhūtasaṃghaniṣevite<BR>
13,127.004a	tatra devo mudā yukto bhūtasaṃghaśatair vṛtaḥ<BR>
13,127.004c	nānārūpair virūpaiś ca divyair adbhutadarśanaiḥ<BR>
13,127.005a	siṃhavyāghragajaprakhyaiḥ sarvajātisamanvitaiḥ<BR>
13,127.005c	kroṣṭukadvīpivadanair ṛkṣarṣabhamukhais tathā<BR>
13,127.006a	ulūkavadanair bhīmaiḥ śyenabhāsamukhais tathā<BR>
13,127.006c	nānāvarṇamṛgaprakhyaiḥ sarvajātisamanvayaiḥ<BR>
13,127.006e	kiṃnarair devagandharvair yakṣabhūtagaṇais tathā<BR>
13,127.007a	divyapuṣpasamākīrṇaṃ divyamālāvibhūṣitam<BR>
13,127.007c	divyacandanasaṃyuktaṃ divyadhūpena dhūpitam<BR>
13,127.007e	tat sado vṛṣabhāṅkasya divyavāditranāditam<BR>
13,127.008a	mṛdaṅgapaṇavodghuṣṭaṃ śaṅkhabherīnināditam<BR>
13,127.008c	nṛtyadbhir bhūtasaṃghaiś ca barhiṇaiś ca samantataḥ<BR>
13,127.009a	pranṛttāpsarasaṃ divyaṃ divyastrīgaṇasevitam<BR>
13,127.009c	dṛṣṭikāntam anirdeśyaṃ divyam adbhutadarśanam<BR>
13,127.010a	sa giris tapasā tasya bhūteśasya vyarocata<BR>
13,127.011a	svādhyāyaparamair viprair brahmaghoṣair vināditaḥ<BR>
13,127.011c	ṣaṭpadair upagītaiś ca mādhavāpratimo giriḥ<BR>
13,127.012a	taṃ mahotsavasaṃkāśaṃ bhīmarūpadharaṃ punaḥ<BR>
13,127.012c	dṛṣṭvā munigaṇasyāsīt parā prītir janārdana<BR>
13,127.013a	munayaś ca mahābhāgāḥ siddhāś caivordhvaretasaḥ<BR>
13,127.013c	maruto vasavaḥ sādhyā viśvedevāḥ sanātanāḥ<BR>
13,127.014a	yakṣā nāgāḥ piśācāś ca lokapālā hutāśanāḥ<BR>
13,127.014c	bhāvāś ca sarve nyagbhūtās tatraivāsan samāgatāḥ<BR>
13,127.015a	ṛtavaḥ sarvapuṣpaiś ca vyakiranta mahādbhutaiḥ<BR>
13,127.015c	oṣadhyo jvalamānāś ca dyotayanti sma tad vanam<BR>
13,127.016a	vihagāś ca mudā yuktāḥ prānṛtyan vyanadaṃś ca ha<BR>
13,127.016c	giripṛṣṭheṣu ramyeṣu vyāharanto janapriyāḥ<BR>
13,127.017a	tatra devo giritaṭe divyadhātuvibhūṣite<BR>
13,127.017c	paryaṅka iva vibhrājann upaviṣṭo mahāmanāḥ<BR>
13,127.018a	vyāghracarmāmbaradharaḥ siṃhacarmottaracchadaḥ<BR>
13,127.018c	vyālayajñopavītī ca lohitāṅgadabhūṣaṇaḥ<BR>
13,127.019a	hariśmaśrur jaṭī bhīmo bhayakartā suradviṣām<BR>
13,127.019c	abhayaḥ sarvabhūtānāṃ bhaktānāṃ vṛṣabhadhvajaḥ<BR>
13,127.020a	dṛṣṭvā tam ṛṣayaḥ sarve śirobhir avanīṃ gatāḥ<BR>
13,127.020c	vimuktāḥ sarvapāpebhyaḥ kṣāntā vigatakalmaṣāḥ<BR>
13,127.021a	tasya bhūtapateḥ sthānaṃ bhīmarūpadharaṃ babhau<BR>
13,127.021c	apradhṛṣyataraṃ caiva mahoragasamākulam<BR>
13,127.022a	kṣaṇenaivābhavat sarvam adbhutaṃ madhusūdana<BR>
13,127.022c	tat sado vṛṣabhāṅkasya bhīmarūpadharaṃ babhau<BR>
13,127.023a	tam abhyayāc chailasutā bhūtastrīgaṇasaṃvṛtā<BR>
13,127.023c	haratulyāmbaradharā samānavratacāriṇī<BR>
13,127.024a	bibhratī kalaśaṃ raukmaṃ sarvatīrthajalodbhavam<BR>
13,127.024b*0625_01	bibhratī paramaṃ rūpaṃ sarvabhūtamanoharam<BR>
13,127.024c	girisravābhiḥ puṇyābhiḥ sarvato 'nugatā śubhā<BR>
13,127.025a	puṣpavṛṣṭyābhivarṣantī gandhair bahuvidhais tathā<BR>
13,127.025c	sevantī himavatpārśvaṃ harapārśvam upāgamat<BR>
13,127.026a	tataḥ smayantī pāṇibhyāṃ narmārthaṃ cārudarśanā<BR>
13,127.026c	haranetre śubhe devī sahasā sā samāvṛṇot<BR>
13,127.027a	saṃvṛtābhyāṃ tu netrābhyāṃ tamobhūtam acetanam<BR>
13,127.027c	nirhomaṃ nirvaṣaṭkāraṃ tat sadaḥ sahasābhavat<BR>
13,127.028a	janaś ca vimanāḥ sarvo bhayatrāsasamanvitaḥ<BR>
13,127.028c	nimīlite bhūtapatau naṣṭasūrya ivābhavat<BR>
13,127.029a	tato vitimiro lokaḥ kṣaṇena samapadyata<BR>
13,127.029c	jvālā ca mahatī dīptā lalāṭāt tasya niḥsṛtā<BR>
13,127.030a	tṛtīyaṃ cāsya saṃbhūtaṃ netram ādityasaṃnibham<BR>
13,127.030c	yugāntasadṛśaṃ dīptaṃ yenāsau mathito giriḥ<BR>
13,127.031a	tato girisutā dṛṣṭvā dīptāgnisadṛśekṣaṇam<BR>
13,127.031c	haraṃ praṇamya śirasā dadarśāyatalocanā<BR>
13,127.032a	dahyamāne vane tasmin saśālasaraladrume<BR>
13,127.032c	sacandanavane ramye divyauṣadhividīpite<BR>
13,127.033a	mṛgayūthair drutair bhītair harapārśvam upāgataiḥ<BR>
13,127.033c	śaraṇaṃ cāpy avindadbhis tat sadaḥ saṃkulaṃ babhau<BR>
13,127.034a	tato nabhaḥspṛśajvālo vidyullolārcir ujjvalaḥ<BR>
13,127.034c	dvādaśādityasadṛśo yugāntāgnir ivāparaḥ<BR>
13,127.035a	kṣaṇena tena dagdhaḥ sa himavān abhavan nagaḥ<BR>
13,127.035c	sadhātuśikharābhogo dīnadagdhavanauṣadhiḥ<BR>
13,127.036a	taṃ dṛṣṭvā mathitaṃ śailaṃ śailarājasutā tataḥ<BR>
13,127.036c	bhagavantaṃ prapannā sā sāñjalipragrahā sthitā<BR>
13,127.037a	umāṃ śarvas tadā dṛṣṭvā strībhāvāgatamārdavām<BR>
13,127.037c	pitur dainyam anicchantīṃ prītyāpaśyat tato girim<BR>
13,127.038a	tato 'bhavat punaḥ sarvaḥ prakṛtisthaḥ sudarśanaḥ<BR>
13,127.038c	prahṛṣṭavihagaś caiva prapuṣpitavanadrumaḥ<BR>
13,127.039a	prakṛtisthaṃ giriṃ dṛṣṭvā prītā devī maheśvaram<BR>
13,127.039c	uvāca sarvabhūtānāṃ patiṃ patim aninditā<BR>
13,127.040a	bhagavan sarvabhūteśa śūlapāṇe mahāvrata<BR>
13,127.040c	saṃśayo me mahāñ jātas taṃ me vyākhyātum arhasi<BR>
13,127.041a	kimarthaṃ te lalāṭe vai tṛtīyaṃ netram utthitam<BR>
13,127.041c	kimarthaṃ ca girir dagdhaḥ sapakṣigaṇakānanaḥ<BR>
13,127.042a	kimarthaṃ ca punar deva prakṛtisthaḥ kṣaṇāt kṛtaḥ<BR>
13,127.042c	tathaiva drumasaṃchannaḥ kṛto 'yaṃ te maheśvara<BR>
13,127.043	maheśvara uvāca<BR>
13,127.043a	netre me saṃvṛte devi tvayā bālyād anindite<BR>
13,127.043c	naṣṭālokas tato lokaḥ kṣaṇena samapadyata<BR>
13,127.044a	naṣṭāditye tathā loke tamobhūte nagātmaje<BR>
13,127.044c	tṛtīyaṃ locanaṃ dīptaṃ sṛṣṭaṃ te rakṣatā prajāḥ<BR>
13,127.045a	tasya cākṣṇo mahat tejo yenāyaṃ mathito giriḥ<BR>
13,127.045c	tvatpriyārthaṃ ca me devi prakṛtisthaḥ kṣaṇāt kṛtaḥ<BR>
13,127.046	umovāca<BR>
13,127.046a	bhagavan kena te vaktraṃ candravat priyadarśanam<BR>
13,127.046c	pūrvaṃ tathaiva śrīkāntam uttaraṃ paścimaṃ tathā<BR>
13,127.047a	dakṣiṇaṃ ca mukhaṃ raudraṃ kenordhvaṃ kapilā jaṭāḥ<BR>
13,127.047c	kena kaṇṭhaś ca te nīlo barhibarhanibhaḥ kṛtaḥ<BR>
13,127.048a	haste caitat pinākaṃ te satataṃ kena tiṣṭhati<BR>
13,127.048c	jaṭilo brahmacārī ca kimartham asi nityadā<BR>
13,127.049a	etaṃ me saṃśayaṃ sarvaṃ vada bhūtapate 'nagha<BR>
13,127.049c	sadharmacāriṇī cāhaṃ bhaktā ceti vṛṣadhvaja<BR>
13,127.050a	evam uktaḥ sa bhagavāñ śailaputryā pinākadhṛk<BR>
13,127.050c	tasyā vṛttyā ca buddhyā ca prītimān abhavat prabhuḥ<BR>
13,127.051a	tatas tām abravīd devaḥ subhage śrūyatām iti<BR>
13,127.051c	hetubhir yair mamaitāni rūpāṇi rucirānane<BR>
13,128.001	maheśvara uvāca<BR>
13,128.001a	tilottamā nāma purā brahmaṇā yoṣid uttamā<BR>
13,128.001c	tilaṃ tilaṃ samuddhṛtya ratnānāṃ nirmitā śubhā<BR>
13,128.002a	sābhyagacchata māṃ devi rūpeṇāpratimā bhuvi<BR>
13,128.002c	pradakṣiṇaṃ lobhayantī māṃ śubhe rucirānanā<BR>
13,128.003a	yato yataḥ sā sudatī mām upādhāvad antike<BR>
13,128.003c	tatas tato mukhaṃ cāru mama devi vinirgatam<BR>
13,128.004a	tāṃ didṛkṣur ahaṃ yogāc caturmūrtitvam āgataḥ<BR>
13,128.004c	caturmukhaś ca saṃvṛtto darśayan yogam ātmanaḥ<BR>
13,128.005a	pūrveṇa vadanenāham indratvam anuśāsmi ha<BR>
13,128.005c	uttareṇa tvayā sārdhaṃ ramāmy aham anindite<BR>
13,128.006a	paścimaṃ me mukhaṃ saumyaṃ sarvaprāṇisukhāvaham<BR>
13,128.006c	dakṣiṇaṃ bhīmasaṃkāśaṃ raudraṃ saṃharati prajāḥ<BR>
13,128.007a	jaṭilo brahmacārī ca lokānāṃ hitakāmyayā<BR>
13,128.007c	devakāryārthasiddhyarthaṃ pinākaṃ me kare sthitam<BR>
13,128.008a	indreṇa ca purā vajraṃ kṣiptaṃ śrīkāṅkṣiṇā mama<BR>
13,128.008c	dagdhvā kaṇṭhaṃ tu tad yātaṃ tena śrīkaṇṭhatā mama<BR>
13,128.009	umovāca<BR>
13,128.009a	vāhaneṣu prabhūteṣu śrīmatsv anyeṣu satsu te<BR>
13,128.009c	kathaṃ govṛṣabho deva vāhanatvam upāgataḥ<BR>
13,128.010	maheśvara uvāca<BR>
13,128.010a	surabhīṃ sasṛje brahmāmṛtadhenuṃ payomucam<BR>
13,128.010c	sā sṛṣṭā bahudhā jātā kṣaramāṇā payo 'mṛtam<BR>
13,128.011a	tasyā vatsamukhotsṛṣṭaḥ pheno madgātram āgataḥ<BR>
13,128.011c	tato dagdhā mayā gāvo nānāvarṇatvam āgatāḥ<BR>
13,128.012a	tato 'haṃ lokaguruṇā śamaṃ nīto 'rthavedinā<BR>
13,128.012c	vṛṣaṃ cemaṃ dhvajārthaṃ me dadau vāhanam eva ca<BR>
13,128.013	umovāca<BR>
13,128.013a	nivāsā bahurūpās te viśvarūpaguṇānvitāḥ<BR>
13,128.013c	tāṃś ca saṃtyajya bhagavañ śmaśāne ramase katham<BR>
13,128.014a	keśāsthikalile bhīme kapālaghaṭasaṃkule<BR>
13,128.014c	gṛdhragomāyukalile citāgniśatasaṃkule<BR>
13,128.015a	aśucau māṃsakalile vasāśoṇitakardame<BR>
13,128.015c	vinikīrṇāmiṣacaye śivānādavinādite<BR>
13,128.016	maheśvara uvāca<BR>
13,128.016a	medhyānveṣī mahīṃ kṛtsnāṃ vicarāmi niśāsv aham<BR>
13,128.016c	na ca medhyataraṃ kiṃ cic chmaśānād iha vidyate<BR>
13,128.017a	tena me sarvavāsānāṃ śmaśāne ramate manaḥ<BR>
13,128.017c	nyagrodhaśākhāsaṃchanne nirbhuktasragvibhūṣite<BR>
13,128.018a	tatra caiva ramante me bhūtasaṃghāḥ śubhānane<BR>
13,128.018c	na ca bhūtagaṇair devi vināhaṃ vastum utsahe<BR>
13,128.019a	eṣa vāso hi me medhyaḥ svargīyaś ca mato hi me<BR>
13,128.019c	puṇyaḥ paramakaś caiva medhyakāmair upāsyate<BR>
13,128.020	umovāca<BR>
13,128.020a	bhagavan sarvabhūteśa sarvadharmabhṛtāṃ vara<BR>
13,128.020c	pinākapāṇe varada saṃśayo me mahān ayam<BR>
13,128.021a	ayaṃ munigaṇaḥ sarvas tapas tapa iti prabho<BR>
13,128.021c	taponveṣakaro loke bhramate vividhākṛtiḥ<BR>
13,128.022a	asya caivarṣisaṃghasya mama ca priyakāmyayā<BR>
13,128.022c	etaṃ mameha saṃdehaṃ vaktum arhasy ariṃdama<BR>
13,128.023a	dharmaḥ kiṃlakṣaṇaḥ proktaḥ kathaṃ vācarituṃ naraiḥ<BR>
13,128.023c	śakyo dharmam avindadbhir dharmajña vada me prabho<BR>
13,128.024	nārada uvāca<BR>
13,128.024a	tato munigaṇaḥ sarvas tāṃ devīṃ pratyapūjayat<BR>
13,128.024c	vāgbhir ṛgbhūṣitārthābhiḥ stavaiś cārthavidāṃ vara<BR>
13,128.025	maheśvara uvāca<BR>
13,128.025a	ahiṃsā satyavacanaṃ sarvabhūtānukampanam<BR>
13,128.025c	śamo dānaṃ yathāśakti gārhasthyo dharma uttamaḥ<BR>
13,128.026a	paradāreṣv asaṃkalpo nyāsastrīparirakṣaṇam<BR>
13,128.026c	adattādānaviramo madhumāṃsasya varjanam<BR>
13,128.027a	eṣa pañcavidho dharmo bahuśākhaḥ sukhodayaḥ<BR>
13,128.027c	dehibhir dharmaparamaiḥ kartavyo dharmasaṃcayaḥ<BR>
13,128.028	umovāca<BR>
13,128.028a	bhagavan saṃśayaṃ pṛṣṭas taṃ me vyākhyātum arhasi<BR>
13,128.028c	cāturvarṇyasya yo dharmaḥ sve sve varṇe guṇāvahaḥ<BR>
13,128.029a	brāhmaṇe kīdṛśo dharmaḥ kṣatriye kīdṛśo bhavet<BR>
13,128.029c	vaiśye kiṃlakṣaṇo dharmaḥ śūdre kiṃlakṣaṇo bhavet<BR>
13,128.030	maheśvara uvāca<BR>
13,128.030a	nyāyatas te mahābhāge saṃśayaḥ samudīritaḥ<BR>
13,128.030c	bhūmidevā mahābhāgāḥ sadā loke dvijātayaḥ<BR>
13,128.031a	upavāsaḥ sadā dharmo brāhmaṇasya na saṃśayaḥ<BR>
13,128.031c	sa hi dharmārtham utpanno brahmabhūyāya kalpate<BR>
13,128.032a	tasya dharmakriyā devi vratacaryā ca nyāyataḥ<BR>
13,128.032c	tathopanayanaṃ caiva dvijāyaivopapadyate<BR>
13,128.033a	gurudaivatapūjārthaṃ svādhyāyābhyasanātmakaḥ<BR>
13,128.033c	dehibhir dharmaparamaiś cartavyo dharmasaṃbhavaḥ<BR>
13,128.034	umovāca<BR>
13,128.034a	bhagavan saṃśayo me 'tra taṃ me vyākhyātum arhasi<BR>
13,128.034c	cāturvarṇyasya dharmaṃ hi naipuṇyena prakīrtaya<BR>
13,128.035	maheśvara uvāca<BR>
13,128.035a	rahasyaśravaṇaṃ dharmo vedavrataniṣevaṇam<BR>
13,128.035c	vratacaryāparo dharmo gurupādaprasādanam<BR>
13,128.036a	bhaikṣacaryāparo dharmo dharmo nityopavāsitā<BR>
13,128.036c	nityasvādhyāyitā dharmo brahmacaryāśramas tathā<BR>
13,128.037a	guruṇā tv abhyanujñātaḥ samāvarteta vai dvijaḥ<BR>
13,128.037c	vindetānantaraṃ bhāryām anurūpāṃ yathāvidhi<BR>
13,128.038a	śūdrānnavarjanaṃ dharmas tathā satpathasevanam<BR>
13,128.038c	dharmo nityopavāsitvaṃ brahmacaryaṃ tathaiva ca<BR>
13,128.039a	āhitāgnir adhīyāno juhvānaḥ saṃyatendriyaḥ<BR>
13,128.039c	vighasāśī yatāhāro gṛhasthaḥ satyavāk śuciḥ<BR>
13,128.040a	atithivratatā dharmo dharmas tretāgnidhāraṇam<BR>
13,128.040c	iṣṭīś ca paśubandhāṃś ca vidhipūrvaṃ samācaret<BR>
13,128.041a	yajñaś ca paramo dharmas tathāhiṃsā ca dehiṣu<BR>
13,128.041c	apūrvabhojanaṃ dharmo vighasāśitvam eva ca<BR>
13,128.042a	bhukte parijane paścād bhojanaṃ dharma ucyate<BR>
13,128.042c	brāhmaṇasya gṛhasthasya śrotriyasya viśeṣataḥ<BR>
13,128.043a	daṃpatyoḥ samaśīlatvaṃ dharmaś ca gṛhamedhinām<BR>
13,128.043c	gṛhyāṇāṃ caiva devānāṃ nityaṃ puṣpabalikriyā<BR>
13,128.044a	nityopalepanaṃ dharmas tathā nityopavāsitā<BR>
13,128.044c	susaṃmṛṣṭopalipte ca sājyadhūmodgame gṛhe<BR>
13,128.045a	eṣa dvijajane dharmo gārhasthyo lokadhāraṇaḥ<BR>
13,128.045c	dvijātīnāṃ satāṃ nityaṃ sadaivaiṣa pravartate<BR>
13,128.046a	yas tu kṣatragato devi tvayā dharma udīritaḥ<BR>
13,128.046c	tam ahaṃ te pravakṣyāmi taṃ me śṛṇu samāhitā<BR>
13,128.047a	kṣatriyasya smṛto dharmaḥ prajāpālanam āditaḥ<BR>
13,128.047c	nirdiṣṭaphalabhoktā hi rājā dharmeṇa yujyate<BR>
13,128.048a	prajāḥ pālayate yo hi dharmeṇa manujādhipaḥ<BR>
13,128.048c	tasya dharmārjitā lokāḥ prajāpālanasaṃcitāḥ<BR>
13,128.049a	tatra rājñaḥ paro dharmo damaḥ svādhyāya eva ca<BR>
13,128.049c	agnihotraparispando dānādhyayanam eva ca<BR>
13,128.050a	yajñopavītadhāraṇaṃ yajño dharmakriyās tathā<BR>
13,128.050c	bhṛtyānāṃ bharaṇaṃ dharmaḥ kṛte karmaṇy amoghatā<BR>
13,128.051a	samyag daṇḍe sthitir dharmo dharmo vedakratukriyāḥ<BR>
13,128.051c	vyavahārasthitir dharmaḥ satyavākyaratis tathā<BR>
13,128.052a	ārtahastaprado rājā pretya ceha mahīyate<BR>
13,128.052c	gobrāhmaṇārthe vikrāntaḥ saṃgrāme nidhanaṃ gataḥ<BR>
13,128.052e	aśvamedhajitāṃl lokān prāpnoti tridivālaye<BR>
13,128.053a	vaiśyasya satataṃ dharmaḥ pāśupālyaṃ kṛṣis tathā<BR>
13,128.053c	agnihotraparispando dānādhyayanam eva ca<BR>
13,128.054a	vāṇijyaṃ satpathasthānam ātithyaṃ praśamo damaḥ<BR>
13,128.054c	viprāṇāṃ svāgataṃ tyāgo vaiśyadharmaḥ sanātanaḥ<BR>
13,128.055a	tilān gandhān rasāṃś caiva na vikrīṇīta vai kva cit<BR>
13,128.055c	vaṇikpatham upāsīno vaiśyaḥ satpatham āśritaḥ<BR>
13,128.056a	sarvātithyaṃ trivargasya yathāśakti yathārhataḥ<BR>
13,128.056c	śūdradharmaḥ paro nityaṃ śuśrūṣā ca dvijātiṣu<BR>
13,128.057a	sa śūdraḥ saṃśitatapāḥ satyasaṃdho jitendriyaḥ<BR>
13,128.057c	śuśrūṣann atithiṃ prāptaṃ tapaḥ saṃcinute mahat<BR>
13,128.058a	tyaktahiṃsaḥ śubhācāro devatādvijapūjakaḥ<BR>
13,128.058c	śūdro dharmaphalair iṣṭaiḥ saṃprayujyeta buddhimān<BR>
13,128.059a	etat te sarvam ākhyātaṃ cāturvarṇyasya śobhane<BR>
13,128.059c	ekaikasyeha subhage kim anyac chrotum icchasi<BR>
13,129.001	umovāca<BR>
13,129.001a	uktās tvayā pṛthagdharmāś cāturvarṇyahitāḥ śubhāḥ<BR>
13,129.001c	sarvavyāpī tu yo dharmo bhagavaṃs taṃ bravīhi me<BR>
13,129.002	maheśvara uvāca<BR>
13,129.002a	brāhmaṇā lokasāreṇa sṛṣṭā dhātrā guṇārthinā<BR>
13,129.002c	lokāṃs tārayituṃ kṛtsnān martyeṣu kṣitidevatāḥ<BR>
13,129.003a	teṣām imaṃ pravakṣyāmi dharmakarmaphalodayam<BR>
13,129.003c	brāhmaṇeṣu hi yo dharmaḥ sa dharmaḥ paramo mataḥ<BR>
13,129.004a	ime tu lokadharmārthaṃ trayaḥ sṛṣṭāḥ svayaṃbhuvā<BR>
13,129.004c	pṛthivyāḥ sarjane nityaṃ sṛṣṭās tān api me śṛṇu<BR>
13,129.005a	vedoktaḥ paramo dharmaḥ smṛtiśāstragato 'paraḥ<BR>
13,129.005c	śiṣṭācīrṇaḥ paraḥ proktas trayo dharmāḥ sanātanāḥ<BR>
13,129.006a	traividyo brāhmaṇo vidvān na cādhyayanajīvanaḥ<BR>
13,129.006c	trikarmā triparikrānto maitra eṣa smṛto dvijaḥ<BR>
13,129.007a	ṣaḍ imāni tu karmāṇi provāca bhuvaneśvaraḥ<BR>
13,129.007c	vṛttyarthaṃ brāhmaṇānāṃ vai śṛṇu tāni samāhitā<BR>
13,129.008a	yajanaṃ yājanaṃ caiva tathā dānapratigrahau<BR>
13,129.008c	adhyāpanam adhītaṃ ca ṣaṭkarmā dharmabhāg dvijaḥ<BR>
13,129.009a	nityasvādhyāyatā dharmo dharmo yajñaḥ sanātanaḥ<BR>
13,129.009c	dānaṃ praśasyate cāsya yathāśakti yathāvidhi<BR>
13,129.010a	ayaṃ tu paramo dharmaḥ pravṛttaḥ satsu nityaśaḥ<BR>
13,129.010c	gṛhasthatā viśuddhānāṃ dharmasya nicayo mahān<BR>
13,129.011a	pañcayajñaviśuddhātmā satyavāg anasūyakaḥ<BR>
13,129.011c	dātā brāhmaṇasatkartā susaṃmṛṣṭaniveśanaḥ<BR>
13,129.012a	amānī ca sadājihmaḥ snigdhavāṇīpradas tathā<BR>
13,129.012c	atithyabhyāgataratiḥ śeṣānnakṛtabhojanaḥ<BR>
13,129.013a	pādyam arghyaṃ yathānyāyam āsanaṃ śayanaṃ tathā<BR>
13,129.013c	dīpaṃ pratiśrayaṃ cāpi yo dadāti sa dhārmikaḥ<BR>
13,129.014a	prātar utthāya cācamya bhojanenopamantrya ca<BR>
13,129.014c	satkṛtyānuvrajed yaś ca tasya dharmaḥ sanātanaḥ<BR>
13,129.015a	sarvātithyaṃ trivargasya yathāśakti divāniśam<BR>
13,129.015c	śūdradharmaḥ samākhyātas trivarṇaparicāraṇam<BR>
13,129.016a	pravṛttilakṣaṇo dharmo gṛhastheṣu vidhīyate<BR>
13,129.016c	tam ahaṃ kīrtayiṣyāmi sarvabhūtahitaṃ śubham<BR>
13,129.017a	dātavyam asakṛc chaktyā yaṣṭavyam asakṛt tathā<BR>
13,129.017c	puṣṭikarmavidhānaṃ ca kartavyaṃ bhūtim icchatā<BR>
13,129.018a	dharmeṇārthaḥ samāhāryo dharmalabdhaṃ tridhā dhanam<BR>
13,129.018c	kartavyaṃ dharmaparamaṃ mānavena prayatnataḥ<BR>
13,129.019a	ekenāṃśena dharmārthaś cartavyo bhūtim icchatā<BR>
13,129.019c	ekenāṃśena kāmārtha ekam aṃśaṃ vivardhayet<BR>
13,129.020a	nivṛttilakṣaṇas tv anyo dharmo mokṣa iti smṛtaḥ<BR>
13,129.020c	tasya vṛttiṃ pravakṣyāmi śṛṇu me devi tattvataḥ<BR>
13,129.021a	sarvabhūtadayā dharmo na caikagrāmavāsitā<BR>
13,129.021c	āśāpāśavimokṣaś ca śasyate mokṣakāṅkṣiṇām<BR>
13,129.022a	na kuṇḍyāṃ nodake saṅgo na vāsasi na cāsane<BR>
13,129.022c	na tridaṇḍe na śayane nāgnau na śaraṇālaye<BR>
13,129.023a	adhyātmagatacitto yas tanmanās tatparāyaṇaḥ<BR>
13,129.023c	yukto yogaṃ prati sadā pratisaṃkhyānam eva ca<BR>
13,129.024a	vṛkṣamūlaśayo nityaṃ śūnyāgāraniveśanaḥ<BR>
13,129.024c	nadīpulinaśāyī ca nadītīraratiś ca yaḥ<BR>
13,129.025a	vimuktaḥ sarvasaṅgeṣu snehabandheṣu ca dvijaḥ<BR>
13,129.025c	ātmany evātmano bhāvaṃ samāsajyāṭati dvijaḥ<BR>
13,129.026a	sthāṇubhūto nirāhāro mokṣadṛṣṭena karmaṇā<BR>
13,129.026c	parivrajati yo yuktas tasya dharmaḥ sanātanaḥ<BR>
13,129.027a	na caikatra cirāsakto na caikagrāmagocaraḥ<BR>
13,129.027c	yukto hy aṭati nirmukto na caikapulineśayaḥ<BR>
13,129.028a	eṣa mokṣavidāṃ dharmo vedoktaḥ satpathaḥ satām<BR>
13,129.028c	yo mārgam anuyātīmaṃ padaṃ tasya na vidyate<BR>
13,129.029a	caturvidhā bhikṣavas te kuṭīcarakṛtodakaḥ<BR>
13,129.029c	haṃsaḥ paramahaṃsaś ca yo yaḥ paścāt sa uttamaḥ<BR>
13,129.030a	ataḥ parataraṃ nāsti nādharaṃ na tiro 'grataḥ<BR>
13,129.030c	aduḥkham asukhaṃ saumyam ajarāmaram avyayam<BR>
13,129.031	umovāca<BR>
13,129.031a	gārhasthyo mokṣadharmaś ca sajjanācaritas tvayā<BR>
13,129.031c	bhāṣito martyalokasya mārgaḥ śreyaskaro mahān<BR>
13,129.032a	ṛṣidharmaṃ tu dharmajña śrotum icchāmy anuttamam<BR>
13,129.032c	spṛhā bhavati me nityaṃ tapovananivāsiṣu<BR>
13,129.033a	ājyadhūmodbhavo gandho ruṇaddhīva tapovanam<BR>
13,129.033c	taṃ dṛṣṭvā me manaḥ prītaṃ maheśvara sadā bhavet<BR>
13,129.034a	etaṃ me saṃśayaṃ deva munidharmakṛtaṃ vibho<BR>
13,129.034c	sarvadharmārthatattvajña devadeva vadasva me<BR>
13,129.034e	nikhilena mayā pṛṣṭaṃ mahādeva yathātatham<BR>
13,129.035	maheśvara uvāca<BR>
13,129.035a	hanta te 'haṃ pravakṣyāmi munidharmam anuttamam<BR>
13,129.035c	yaṃ kṛtvā munayo yānti siddhiṃ svatapasā śubhe<BR>
13,129.036a	phenapānām ṛṣīṇāṃ yo dharmo dharmavidāṃ sadā<BR>
13,129.036c	taṃ me śṛṇu mahābhāge dharmajñe dharmam āditaḥ<BR>
13,129.037a	uñchanti satataṃ tasmin brāhmaṃ phenotkaraṃ śubham<BR>
13,129.037c	amṛtaṃ brahmaṇā pītaṃ madhuraṃ prasṛtaṃ divi<BR>
13,129.038a	eṣa teṣāṃ viśuddhānāṃ phenapānāṃ tapodhane<BR>
13,129.038c	dharmacaryākṛto mārgo vālakhilyagaṇe śṛṇu<BR>
13,129.039a	vālakhilyās tapaḥsiddhā munayaḥ sūryamaṇḍale<BR>
13,129.039c	uñcham uñchanti dharmajñāḥ śākunīṃ vṛttim āsthitāḥ<BR>
13,129.040a	mṛganirmokavasanāś cīravalkalavāsasaḥ<BR>
13,129.040c	nirdvaṃdvāḥ satpathaṃ prāptā vālakhilyās tapodhanāḥ<BR>
13,129.041a	aṅguṣṭhaparvamātrās te sveṣv aṅgeṣu vyavasthitāḥ<BR>
13,129.041c	tapaścaraṇam īhante teṣāṃ dharmaphalaṃ mahat<BR>
13,129.042a	te suraiḥ samatāṃ yānti surakāryārthasiddhaye<BR>
13,129.042c	dyotayanto diśaḥ sarvās tapasā dagdhakilbiṣāḥ<BR>
13,129.043a	ye tv anye śuddhamanaso dayādharmaparāyaṇāḥ<BR>
13,129.043c	santaś cakracarāḥ puṇyāḥ somalokacarāś ca ye<BR>
13,129.044a	pitṛlokasamīpasthās ta uñchanti yathāvidhi<BR>
13,129.044c	saṃprakṣālāśmakuṭṭāś ca dantolūkhalinas tathā<BR>
13,129.045a	somapānāṃ ca devānām ūṣmapāṇāṃ tathaiva ca<BR>
13,129.045c	uñchanti ye samīpasthāḥ svabhāvaniyatendriyāḥ<BR>
13,129.046a	teṣām agnipariṣyandaḥ pitṛdevārcanaṃ tathā<BR>
13,129.046c	yajñānāṃ cāpi pañcānāṃ yajanaṃ dharma ucyate<BR>
13,129.047a	eṣa cakracarair devi devalokacarair dvijaiḥ<BR>
13,129.047c	ṛṣidharmaḥ sadā cīrṇo yo 'nyas tam api me śṛṇu<BR>
13,129.048a	sarveṣv evarṣidharmeṣu jeya ātmā jitendriyaḥ<BR>
13,129.048c	kāmakrodhau tataḥ paścāj jetavyāv iti me matiḥ<BR>
13,129.049a	agnihotraparispando dharmarātrisamāsanam<BR>
13,129.049c	somayajñābhyanujñānaṃ pañcamī yajñadakṣiṇā<BR>
13,129.050a	nityaṃ yajñakriyā dharmaḥ pitṛdevārcane ratiḥ<BR>
13,129.050c	sarvātithyaṃ ca kartavyam annenoñchārjitena vai<BR>
13,129.051a	nivṛttir upabhogasya gorasānāṃ ca vai ratiḥ<BR>
13,129.051c	sthaṇḍile śayanaṃ yogaḥ śākaparṇaniṣevaṇam<BR>
13,129.052a	phalamūlāśanaṃ vāyur āpaḥ śaivalabhakṣaṇam<BR>
13,129.052c	ṛṣīṇāṃ niyamā hy ete yair jayanty ajitāṃ gatim<BR>
13,129.053a	vidhūme nyastamusale vyaṅgāre bhuktavaj jane<BR>
13,129.053c	atītapātrasaṃcāre kāle vigatabhaikṣake<BR>
13,129.054a	atithiṃ kāṅkṣamāṇo vai śeṣānnakṛtabhojanaḥ<BR>
13,129.054c	satyadharmaratiḥ kṣānto munidharmeṇa yujyate<BR>
13,129.055a	na stambhī na ca mānī yo na pramatto na vismitaḥ<BR>
13,129.055c	mitrāmitrasamo maitro yaḥ sa dharmavid uttamaḥ<BR>
13,130.001	umovāca<BR>
13,130.001a	deśeṣu ramaṇīyeṣu girīṇāṃ nirjhareṣu ca<BR>
13,130.001c	sravantīnāṃ ca kuñjeṣu parvatopavaneṣu ca<BR>
13,130.002a	deśeṣu ca vicitreṣu phalavatsu samāhitāḥ<BR>
13,130.002c	mūlavatsu ca deśeṣu vasanti niyatavratāḥ<BR>
13,130.003a	teṣām api vidhiṃ puṇyaṃ śrotum icchāmi śaṃkara<BR>
13,130.003c	vānaprastheṣu deveśa svaśarīropajīviṣu<BR>
13,130.003d*0627_01	vānaprasthoñchavṛttīnāṃ tapovistṛtacetasām<BR>
13,130.004	maheśvara uvāca<BR>
13,130.004a	vānaprastheṣu yo dharmas taṃ me śṛṇu samāhitā<BR>
13,130.004c	śrutvā caikamanā devi dharmabuddhiparā bhava<BR>
13,130.005a	saṃsiddhair niyataiḥ sadbhir vanavāsam upāgataiḥ<BR>
13,130.005c	vānaprasthair idaṃ karma kartavyaṃ śṛṇu yādṛśam<BR>
13,130.006a	trikālam abhiṣekārthaḥ pitṛdevārcanaṃ kriyā<BR>
13,130.006c	agnihotraparispanda iṣṭihomavidhis tathā<BR>
13,130.007a	nīvāragrahaṇaṃ caiva phalamūlaniṣevaṇam<BR>
13,130.007c	iṅgudair aṇḍatailānāṃ snehārthaṃ ca niṣevaṇam<BR>
13,130.008a	yogacaryākṛtaiḥ siddhaiḥ kāmakrodhavivarjanam<BR>
13,130.008c	vīraśayyām upāsadbhir vīrasthānopasevibhiḥ<BR>
13,130.009a	yuktair yogavahaiḥ sadbhir grīṣme pañcatapais tathā<BR>
13,130.009c	maṇḍūkayoganiyatair yathānyāyaniṣevibhiḥ<BR>
13,130.010a	vīrāsanagatair nityaṃ sthaṇḍile śayanais tathā<BR>
13,130.010c	śītayogo 'gniyogaś ca cartavyo dharmabuddhibhiḥ<BR>
13,130.011a	abbhakṣair vāyubhakṣaiś ca śaivālottarabhojanaiḥ<BR>
13,130.011c	aśmakuṭṭais tathā dāntaiḥ saṃprakṣālais tathāparaiḥ<BR>
13,130.012a	cīravalkalasaṃvītair mṛgacarmanivāsibhiḥ<BR>
13,130.012c	kāryā yātrā yathākālaṃ yathādharmaṃ yathāvidhi<BR>
13,130.013a	vananityair vanacarair vanapair vanagocaraiḥ<BR>
13,130.013c	vanaṃ gurum ivāsādya vastavyaṃ vanajīvibhiḥ<BR>
13,130.014a	teṣāṃ homakriyā dharmaḥ pañcayajñaniṣevaṇam<BR>
13,130.014c	nāgapañcamayajñasya vedoktasyānupālanam<BR>
13,130.015a	aṣṭamīyajñaparatā cāturmāsyaniṣevaṇam<BR>
13,130.015c	paurṇamāsyāṃ tu yo yajño nityayajñas tathaiva ca<BR>
13,130.016a	vimuktā dārasaṃyogair vimuktāḥ sarvasaṃkaraiḥ<BR>
13,130.016c	vimuktāḥ sarvapāpaiś ca caranti munayo vane<BR>
13,130.017a	srugbhāṇḍaparamā nityaṃ tretāgniśaraṇāḥ sadā<BR>
13,130.017c	santaḥ satpathanityā ye te yānti paramāṃ gatim<BR>
13,130.018a	brahmalokaṃ mahāpuṇyaṃ somalokaṃ ca śāśvatam<BR>
13,130.018c	gacchanti munayaḥ siddhā ṛṣidharmavyapāśrayāt<BR>
13,130.019a	eṣa dharmo mayā devi vānaprasthāśritaḥ śubhaḥ<BR>
13,130.019c	vistareṇārthasaṃpanno yathāsthūlam udāhṛtaḥ<BR>
13,130.020	umovāca<BR>
13,130.020a	bhagavan devadeveśa sarvabhūtanamaskṛta<BR>
13,130.020c	yo dharmo munisaṃghasya siddhivādeṣu taṃ vada<BR>
13,130.021a	siddhivādeṣu saṃsiddhās tathā vananivāsinaḥ<BR>
13,130.021c	svairiṇo dārasaṃyuktās teṣāṃ dharmaḥ kathaṃ smṛtaḥ<BR>
13,130.022	maheśvara uvāca<BR>
13,130.022a	svairiṇas tāpasā devi sarve dāravihāriṇaḥ<BR>
13,130.022c	teṣāṃ mauṇḍyaṃ kaṣāyaś ca vāsarātriś ca kāraṇam<BR>
13,130.023a	trikālam abhiṣekaś ca hotraṃ tv ṛṣikṛtaṃ mahat<BR>
13,130.023c	samādhiḥ satpathasthānaṃ yathoditaniṣevaṇam<BR>
13,130.024a	ye ca te pūrvakathitā dharmā vananivāsinām<BR>
13,130.024c	yadi sevanti dharmāṃs tān āpnuvanti tapaḥphalam<BR>
13,130.025a	ye ca daṃpatidharmāṇaḥ svadāraniyatendriyāḥ<BR>
13,130.025c	caranti vidhidṛṣṭaṃ tad ṛtukālābhigāminaḥ<BR>
13,130.026a	teṣām ṛṣikṛto dharmo dharmiṇām upapadyate<BR>
13,130.026c	na kāmakārāt kāmo 'nyaḥ saṃsevyo dharmadarśibhiḥ<BR>
13,130.027a	sarvabhūteṣu yaḥ samyag dadāty abhayadakṣiṇām<BR>
13,130.027c	hiṃsāroṣavimuktātmā sa vai dharmeṇa yujyate<BR>
13,130.028a	sarvabhūtānukampī yaḥ sarvabhūtārjavavrataḥ<BR>
13,130.028c	sarvabhūtātmabhūtaś ca sa vai dharmeṇa yujyate<BR>
13,130.029a	sarvavedeṣu vā snānaṃ sarvabhūteṣu cārjavam<BR>
13,130.029c	ubhe ete same syātām ārjavaṃ vā viśiṣyate<BR>
13,130.030a	ārjavaṃ dharma ity āhur adharmo jihma ucyate<BR>
13,130.030c	ārjaveneha saṃyukto naro dharmeṇa yujyate<BR>
13,130.031a	ārjavo bhuvane nityaṃ vasaty amarasaṃnidhau<BR>
13,130.031c	tasmād ārjavanityaḥ syād ya icched dharmam ātmanaḥ<BR>
13,130.032a	kṣānto dānto jitakrodho dharmabhūto 'vihiṃsakaḥ<BR>
13,130.032c	dharme ratamanā nityaṃ naro dharmeṇa yujyate<BR>
13,130.033a	vyapetatandro dharmātmā śakyā satpatham āśritaḥ<BR>
13,130.033c	cāritraparamo buddho brahmabhūyāya kalpate<BR>
13,130.034	umovāca<BR>
13,130.034a	āśramābhiratā deva tāpasā ye tapodhanāḥ<BR>
13,130.034c	dīptimantaḥ kayā caiva caryayātha bhavanti te<BR>
13,130.035a	rājāno rājaputrāś ca nirdhanā vā mahādhanāḥ<BR>
13,130.035c	karmaṇā kena bhagavan prāpnuvanti mahāphalam<BR>
13,130.036a	nityaṃ sthānam upāgamya divyacandanarūṣitāḥ<BR>
13,130.036c	kena vā karmaṇā deva bhavanti vanagocarāḥ<BR>
13,130.037a	etaṃ me saṃśayaṃ deva tapaścaryāgataṃ śubham<BR>
13,130.037c	śaṃsa sarvam aśeṣeṇa tryakṣa tripuranāśana<BR>
13,130.038	maheśvara uvāca<BR>
13,130.038a	upavāsavratair dāntā ahiṃsrāḥ satyavādinaḥ<BR>
13,130.038c	saṃsiddhāḥ pretya gandharvaiḥ saha modanty anāmayāḥ<BR>
13,130.039a	maṇḍūkayogaśayano yathāsthānaṃ yathāvidhi<BR>
13,130.039c	dīkṣāṃ carati dharmātmā sa nāgaiḥ saha modate<BR>
13,130.040a	śaṣpaṃ mṛgamukhotsṛṣṭaṃ yo mṛgaiḥ saha sevate<BR>
13,130.040c	dīkṣito vai mudā yuktaḥ sa gacchaty amarāvatīm<BR>
13,130.041a	śaivālaṃ śīrṇaparṇaṃ vā tad vrato yo niṣevate<BR>
13,130.041c	śītayogavaho nityaṃ sa gacchet paramāṃ gatim<BR>
13,130.042a	vāyubhakṣo 'mbubhakṣo vā phalamūlāśano 'pi vā<BR>
13,130.042c	yakṣeṣv aiśvaryam ādhāya modate 'psarasāṃ gaṇaiḥ<BR>
13,130.043a	agniyogavaho grīṣme vidhidṛṣṭena karmaṇā<BR>
13,130.043c	cīrtvā dvādaśa varṣāṇi rājā bhavati pārthivaḥ<BR>
13,130.044a	āhāraniyamaṃ kṛtvā munir dvādaśavārṣikam<BR>
13,130.044c	maruṃ saṃsādhya yatnena rājā bhavati pārthivaḥ<BR>
13,130.045a	sthaṇḍile śuddham ākāśaṃ parigṛhya samantataḥ<BR>
13,130.045c	praviśya ca mudā yukto dīkṣāṃ dvādaśavārṣikīm<BR>
13,130.046a	sthaṇḍilasya phalāny āhur yānāni śayanāni ca<BR>
13,130.046c	gṛhāṇi ca mahārhāṇi candraśubhrāṇi bhāmini<BR>
13,130.047a	ātmānam upajīvan yo niyato niyatāśanaḥ<BR>
13,130.047c	dehaṃ vānaśane tyaktvā sa svargaṃ samupāśnute<BR>
13,130.048a	ātmānam upajīvan yo dīkṣāṃ dvādaśavārṣikīm<BR>
13,130.048c	tyaktvā mahārṇave dehaṃ vāruṇaṃ lokam aśnute<BR>
13,130.049a	ātmānam upajīvan yo dīkṣāṃ dvādaśavārṣikīm<BR>
13,130.049c	aśmanā caraṇau bhittvā guhyakeṣu sa modate<BR>
13,130.050a	sādhayitvātmanātmānaṃ nirdvaṃdvo niṣparigrahaḥ<BR>
13,130.050c	cīrtvā dvādaśa varṣāṇi dīkṣām ekāṃ manogatām<BR>
13,130.050e	svargalokam avāpnoti devaiś ca saha modate<BR>
13,130.051a	ātmānam upajīvan yo dīkṣāṃ dvādaśavārṣikīm<BR>
13,130.051c	hutvāgnau deham utsṛjya vahniloke mahīyate<BR>
13,130.052a	yas tu devi yathānyāyaṃ dīkṣito niyato dvijaḥ<BR>
13,130.052c	ātmany ātmānam ādhāya nirdvaṃdvo niṣparigrahaḥ<BR>
13,130.053a	cīrtvā dvādaśa varṣāṇi dīkṣām ekāṃ manogatām<BR>
13,130.053c	araṇīsahitaṃ skandhe baddhvā gacchaty anāvṛtaḥ<BR>
13,130.054a	vīrādhvānamanā nityaṃ vīrāsanaratas tathā<BR>
13,130.054c	vīrasthāyī ca satataṃ sa vīragatim āpnuyāt<BR>
13,130.055a	sa śakralokago nityaṃ sarvakāmapuraskṛtaḥ<BR>
13,130.055c	divyapuṣpasamākīrṇo divyacandanabhūṣitaḥ<BR>
13,130.055e	sukhaṃ vasati dharmātmā divi devagaṇaiḥ saha<BR>
13,130.056a	vīralokagato vīro vīrayogavahaḥ sadā<BR>
13,130.056c	sattvasthaḥ sarvam utsṛjya dīkṣito niyataḥ śuciḥ<BR>
13,130.056e	vīrādhvānaṃ prapadyed yas tasya lokāḥ sanātanāḥ<BR>
13,130.057a	kāmagena vimānena sa vai carati cchandataḥ<BR>
13,130.057c	śakralokagataḥ śrīmān modate ca nirāmayaḥ<BR>
13,131.001	umovāca<BR>
13,131.001a	bhagavan bhaganetraghna pūṣṇo daśanapātana<BR>
13,131.001c	dakṣakratuhara tryakṣa saṃśayo me mahān ayam<BR>
13,131.002a	cāturvarṇyaṃ bhagavatā pūrvaṃ sṛṣṭaṃ svayaṃbhuvā<BR>
13,131.002c	kena karmavipākena vaiśyo gacchati śūdratām<BR>
13,131.003a	vaiśyo vā kṣatriyaḥ kena dvijo vā kṣatriyo bhavet<BR>
13,131.003c	pratilomaḥ kathaṃ deva śakyo dharmo niṣevitum<BR>
13,131.004a	kena vā karmaṇā vipraḥ śūdrayonau prajāyate<BR>
13,131.004c	kṣatriyaḥ śūdratām eti kena vā karmaṇā vibho<BR>
13,131.005a	etaṃ me saṃśayaṃ deva vada bhūtapate 'nagha<BR>
13,131.005c	trayo varṇāḥ prakṛtyeha kathaṃ brāhmaṇyam āpnuyuḥ<BR>
13,131.006	maheśvara uvāca<BR>
13,131.006a	brāhmaṇyaṃ devi duṣprāpaṃ nisargād brāhmaṇaḥ śubhe<BR>
13,131.006c	kṣatriyo vaiśyaśūdrau vā nisargād iti me matiḥ<BR>
13,131.007a	karmaṇā duṣkṛteneha sthānād bhraśyati vai dvijaḥ<BR>
13,131.007c	jyeṣṭhaṃ varṇam anuprāpya tasmād rakṣeta vai dvijaḥ<BR>
13,131.008a	sthito brāhmaṇadharmeṇa brāhmaṇyam upajīvati<BR>
13,131.008c	kṣatriyo vātha vaiśyo vā brahmabhūyāya gacchati<BR>
13,131.009a	yas tu vipratvam utsṛjya kṣātraṃ dharmaṃ niṣevate<BR>
13,131.009c	brāhmaṇyāt sa paribhraṣṭaḥ kṣatrayonau prajāyate<BR>
13,131.010a	vaiśyakarma ca yo vipro lobhamohavyapāśrayaḥ<BR>
13,131.010c	brāhmaṇyaṃ durlabhaṃ prāpya karoty alpamatiḥ sadā<BR>
13,131.011a	sa dvijo vaiśyatām eti vaiśyo vā śūdratām iyāt<BR>
13,131.011c	svadharmāt pracyuto vipras tataḥ śūdratvam āpnute<BR>
13,131.012a	tatrāsau nirayaṃ prāpto varṇabhraṣṭo bahiṣkṛtaḥ<BR>
13,131.012c	brahmalokaparibhraṣṭaḥ śūdraḥ samupajāyate<BR>
13,131.013a	kṣatriyo vā mahābhāge vaiśyo vā dharmacāriṇi<BR>
13,131.013c	svāni karmāṇy apāhāya śūdrakarmāṇi sevate<BR>
13,131.014a	svasthānāt sa paribhraṣṭo varṇasaṃkaratāṃ gataḥ<BR>
13,131.014c	brāhmaṇaḥ kṣatriyo vaiśyaḥ śūdratvaṃ yāti tādṛśaḥ<BR>
13,131.015a	yas tu śuddhaḥ svadharmeṇa jñānavijñānavāñ śuciḥ<BR>
13,131.015c	dharmajño dharmanirataḥ sa dharmaphalam aśnute<BR>
13,131.016a	idaṃ caivāparaṃ devi brahmaṇā samudīritam<BR>
13,131.016c	adhyātmaṃ naiṣṭhikaṃ sadbhir dharmakāmair niṣevyate<BR>
13,131.017a	ugrānnaṃ garhitaṃ devi gaṇānnaṃ śrāddhasūtakam<BR>
13,131.017c	ghuṣṭānnaṃ naiva bhoktavyaṃ śūdrānnaṃ naiva karhi cit<BR>
13,131.018a	śūdrānnaṃ garhitaṃ devi devadevair mahātmabhiḥ<BR>
13,131.018c	pitāmahamukhotsṛṣṭaṃ pramāṇam iti me matiḥ<BR>
13,131.019a	śūdrānnenāvaśeṣeṇa jaṭhare yo mriyeta vai<BR>
13,131.019c	āhitāgnis tathā yajvā sa śūdragatibhāg bhavet<BR>
13,131.020a	tena śūdrānnaśeṣeṇa brahmasthānād apākṛtaḥ<BR>
13,131.020c	brāhmaṇaḥ śūdratām eti nāsti tatra vicāraṇā<BR>
13,131.021a	yasyānnenāvaśeṣeṇa jaṭhare yo mriyeta vai<BR>
13,131.021c	tāṃ tāṃ yoniṃ vrajed vipro yasyānnam upajīvati<BR>
13,131.022a	brāhmaṇatvaṃ śubhaṃ prāpya durlabhaṃ yo 'vamanyate<BR>
13,131.022c	abhojyānnāni cāśnāti sa dvijatvāt pateta vai<BR>
13,131.023a	surāpo brahmahā kṣudraś cauro bhagnavrato 'śuciḥ<BR>
13,131.023c	svādhyāyavarjitaḥ pāpo lubdho naikṛtikaḥ śaṭhaḥ<BR>
13,131.024a	avratī vṛṣalībhartā kuṇḍāśī somavikrayī<BR>
13,131.024c	nihīnasevī vipro hi patati brahmayonitaḥ<BR>
13,131.025a	gurutalpī gurudveṣī gurukutsāratiś ca yaḥ<BR>
13,131.025c	brahmadviṭ cāpi patati brāhmaṇo brahmayonitaḥ<BR>
13,131.026a	ebhis tu karmabhir devi śubhair ācaritais tathā<BR>
13,131.026c	śūdro brāhmaṇatāṃ gacched vaiśyaḥ kṣatriyatāṃ vrajet<BR>
13,131.027a	śūdrakarmāṇi sarvāṇi yathānyāyaṃ yathāvidhi<BR>
13,131.027c	śuśrūṣāṃ paricaryāṃ ca jyeṣṭhe varṇe prayatnataḥ<BR>
13,131.027e	kuryād avimanāḥ śūdraḥ satataṃ satpathe sthitaḥ<BR>
13,131.028a	daivatadvijasatkartā sarvātithyakṛtavrataḥ<BR>
13,131.028c	ṛtukālābhigāmī ca niyato niyatāśanaḥ<BR>
13,131.029a	caukṣaś caukṣajanānveṣī śeṣānnakṛtabhojanaḥ<BR>
13,131.029c	vṛthāmāṃsāny abhuñjānaḥ śūdro vaiśyatvam ṛcchati<BR>
13,131.030a	ṛtavāg anahaṃvādī nirdvaṃdvaḥ śamakovidaḥ<BR>
13,131.030c	yajate nityayajñaiś ca svādhyāyaparamaḥ śuciḥ<BR>
13,131.031a	dānto brāhmaṇasatkartā sarvavarṇabubhūṣakaḥ<BR>
13,131.031c	gṛhasthavratam ātiṣṭhan dvikālakṛtabhojanaḥ<BR>
13,131.032a	śeṣāśī vijitāhāro niṣkāmo nirahaṃvadaḥ<BR>
13,131.032c	agnihotram upāsaṃś ca juhvānaś ca yathāvidhi<BR>
13,131.033a	sarvātithyam upātiṣṭhañ śeṣānnakṛtabhojanaḥ<BR>
13,131.033c	tretāgnimantravihito vaiśyo bhavati vai yadi<BR>
13,131.033e	sa vaiśyaḥ kṣatriyakule śucau mahati jāyate<BR>
13,131.034a	sa vaiśyaḥ kṣatriyo jāto janmaprabhṛti saṃskṛtaḥ<BR>
13,131.034c	upanīto vrataparo dvijo bhavati satkṛtaḥ<BR>
13,131.035a	dadāti yajate yajñaiḥ saṃskṛtair āptadakṣiṇaiḥ<BR>
13,131.035c	adhīte svargam anvicchaṃs tretāgniśaraṇaḥ sadā<BR>
13,131.036a	ārtahastaprado nityaṃ prajā dharmeṇa pālayan<BR>
13,131.036c	satyaḥ satyāni kurute nityaṃ yaḥ sukhadarśanaḥ<BR>
13,131.037a	dharmadaṇḍo na nirdaṇḍo dharmakāryānuśāsakaḥ<BR>
13,131.037c	yantritaḥ kāryakaraṇe ṣaḍbhāgakṛtalakṣaṇaḥ<BR>
13,131.038a	grāmyadharmān na seveta svacchandenārthakovidaḥ<BR>
13,131.038c	ṛtukāle tu dharmātmā patnīṃ seveta nityadā<BR>
13,131.039a	sarvopavāsī niyataḥ svādhyāyaparamaḥ śuciḥ<BR>
13,131.039c	barhiṣkāntarite nityaṃ śayāno 'gnigṛhe sadā<BR>
13,131.040a	sarvātithyaṃ trivargasya kurvāṇaḥ sumanāḥ sadā<BR>
13,131.040c	śūdrāṇāṃ cānnakāmānāṃ nityaṃ siddham iti bruvan<BR>
13,131.041a	svārthād vā yadi vā kāmān na kiṃ cid upalakṣayet<BR>
13,131.041c	pitṛdevātithikṛte sādhanaṃ kurute ca yaḥ<BR>
13,131.042a	svaveśmani yathānyāyam upāste bhaikṣam eva ca<BR>
13,131.042c	trikālam agnihotraṃ ca juhvāno vai yathāvidhi<BR>
13,131.043a	gobrāhmaṇahitārthāya raṇe cābhimukho hataḥ<BR>
13,131.043c	tretāgnimantrapūtaṃ vā samāviśya dvijo bhavet<BR>
13,131.044a	jñānavijñānasaṃpannaḥ saṃskṛto vedapāragaḥ<BR>
13,131.044c	vipro bhavati dharmātmā kṣatriyaḥ svena karmaṇā<BR>
13,131.045a	etaiḥ karmaphalair devi nyūnajātikulodbhavaḥ<BR>
13,131.045c	śūdro 'py āgamasaṃpanno dvijo bhavati saṃskṛtaḥ<BR>
13,131.046a	brāhmaṇo vāpy asadvṛttaḥ sarvasaṃkarabhojanaḥ<BR>
13,131.046c	brāhmaṇyaṃ puṇyam utsṛjya śūdro bhavati tādṛśaḥ<BR>
13,131.047a	karmabhiḥ śucibhir devi śuddhātmā vijitendriyaḥ<BR>
13,131.047c	śūdro 'pi dvijavat sevya iti brahmābravīt svayam<BR>
13,131.048a	svabhāvakarma ca śubhaṃ yatra śūdre 'pi tiṣṭhati<BR>
13,131.048c	viśuddhaḥ sa dvijātir vai vijñeya iti me matiḥ<BR>
13,131.049a	na yonir nāpi saṃskāro na śrutaṃ na ca saṃnatiḥ<BR>
13,131.049c	kāraṇāni dvijatvasya vṛttam eva tu kāraṇam<BR>
13,131.050a	sarvo 'yaṃ brāhmaṇo loke vṛttena tu vidhīyate<BR>
13,131.050c	vṛtte sthitaś ca suśroṇi brāhmaṇatvaṃ nigacchati<BR>
13,131.051a	brāhmaḥ svabhāvaḥ kalyāṇi samaḥ sarvatra me matiḥ<BR>
13,131.051c	nirguṇaṃ nirmalaṃ brahma yatra tiṣṭhati sa dvijaḥ<BR>
13,131.052a	ete yoniphalā devi sthānabhāganidarśakāḥ<BR>
13,131.052c	svayaṃ ca varadenoktā brahmaṇā sṛjatā prajāḥ<BR>
13,131.053a	brāhmaṇo hi mahat kṣetraṃ loke carati pādavat<BR>
13,131.053c	yat tatra bījaṃ vapati sā kṛṣiḥ pāralaukikī<BR>
13,131.054a	mitāśinā sadā bhāvyaṃ satpathālambinā sadā<BR>
13,131.054c	brāhmamārgam atikramya vartitavyaṃ bubhūṣatā<BR>
13,131.055a	saṃhitādhyāyinā bhāvyaṃ gṛhe vai gṛhamedhinā<BR>
13,131.055c	nityaṃ svādhyāyayuktena dānādhyayanajīvinā<BR>
13,131.056a	evaṃbhūto hi yo vipraḥ satataṃ satpathe sthitaḥ<BR>
13,131.056c	āhitāgnir adhīyāno brahmabhūyāya kalpate<BR>
13,131.057a	brāhmaṇyam eva saṃprāpya rakṣitavyaṃ yatātmabhiḥ<BR>
13,131.057c	yonipratigrahādānaiḥ karmabhiś ca śucismite<BR>
13,131.058a	etat te sarvam ākhyātaṃ yathā śūdro bhaved dvijaḥ<BR>
13,131.058c	brāhmaṇo vā cyuto dharmād yathā śūdratvam āpnute<BR>
13,132.001	umovāca<BR>
13,132.001a	bhagavan sarvabhūteśa surāsuranamaskṛta<BR>
13,132.001c	dharmādharme nṛṇāṃ deva brūhi me saṃśayaṃ vibho<BR>
13,132.002a	karmaṇā manasā vācā trividhaṃ hi naraḥ sadā<BR>
13,132.002c	badhyate bandhanaiḥ pāśair mucyate 'py atha vā punaḥ<BR>
13,132.003a	kena śīlena vā deva karmaṇā kīdṛśena vā<BR>
13,132.003c	samācārair guṇair vākyaiḥ svargaṃ yāntīha mānavāḥ<BR>
13,132.004	maheśvara uvāca<BR>
13,132.004a	devi dharmārthatattvajñe satyanitye dame rate<BR>
13,132.004c	sarvaprāṇihitaḥ praśnaḥ śrūyatāṃ buddhivardhanaḥ<BR>
13,132.005a	satyadharmaratāḥ santaḥ sarvalipsāvivarjitāḥ<BR>
13,132.005c	nādharmeṇa na dharmeṇa badhyante chinnasaṃśayāḥ<BR>
13,132.006a	pralayotpattitattvajñāḥ sarvajñāḥ samadarśinaḥ<BR>
13,132.006c	vītarāgā vimucyante puruṣāḥ sarvabandhanaiḥ<BR>
13,132.007a	karmaṇā manasā vācā ye na hiṃsanti kiṃ cana<BR>
13,132.007c	ye na sajjanti kasmiṃś cid badhyante te na karmabhiḥ<BR>
13,132.008a	prāṇātipātād viratāḥ śīlavanto dayānvitāḥ<BR>
13,132.008c	tulyadveṣyapriyā dāntā mucyante karmabandhanaiḥ<BR>
13,132.009a	sarvabhūtadayāvanto viśvāsyāḥ sarvajantuṣu<BR>
13,132.009c	tyaktahiṃsāsamācārās te narāḥ svargagāminaḥ<BR>
13,132.010a	parasve nirmamā nityaṃ paradāravivarjakāḥ<BR>
13,132.010c	dharmalabdhārthabhoktāras te narāḥ svargagāminaḥ<BR>
13,132.011a	mātṛvat svasṛvac caiva nityaṃ duhitṛvac ca ye<BR>
13,132.011c	paradāreṣu vartante te narāḥ svargagāminaḥ<BR>
13,132.012a	stainyān nivṛttāḥ satataṃ saṃtuṣṭāḥ svadhanena ca<BR>
13,132.012c	svabhāgyāny upajīvanti te narāḥ svargagāminaḥ<BR>
13,132.013a	svadāraniratā ye ca ṛtukālābhigāminaḥ<BR>
13,132.013c	agrāmyasukhabhogāś ca te narāḥ svargagāminaḥ<BR>
13,132.014a	paradāreṣu ye nityaṃ cāritrāvṛtalocanāḥ<BR>
13,132.014c	yatendriyāḥ śīlaparās te narāḥ svargagāminaḥ<BR>
13,132.015a	eṣa devakṛto mārgaḥ sevitavyaḥ sadā naraiḥ<BR>
13,132.015c	akaṣāyakṛtaś caiva mārgaḥ sevyaḥ sadā budhaiḥ<BR>
13,132.016a	dānadharmatapoyuktaḥ śīlaśaucadayātmakaḥ<BR>
13,132.016c	vṛttyarthaṃ dharmahetor vā sevitavyaḥ sadā naraiḥ<BR>
13,132.016e	svargavāsam abhīpsadbhir na sevyas tv ata uttaraḥ<BR>
13,132.017	umovāca<BR>
13,132.017a	vācātha badhyate yena mucyate 'py atha vā punaḥ<BR>
13,132.017c	tāni karmāṇi me deva vada bhūtapate 'nagha<BR>
13,132.018	maheśvara uvāca<BR>
13,132.018a	ātmahetoḥ parārthe vā narmahāsyāśrayāt tathā<BR>
13,132.018c	ye mṛṣā na vadantīha te narāḥ svargagāminaḥ<BR>
13,132.019a	vṛttyarthaṃ dharmahetor vā kāmakārāt tathaiva ca<BR>
13,132.019c	anṛtaṃ ye na bhāṣante te narāḥ svargagāminaḥ<BR>
13,132.020a	ślakṣṇāṃ vāṇīṃ nirābādhāṃ madhurāṃ pāpavarjitām<BR>
13,132.020c	svāgatenābhibhāṣante te narāḥ svargagāminaḥ<BR>
13,132.021a	kaṭukāṃ ye na bhāṣante paruṣāṃ niṣṭhurāṃ giram<BR>
13,132.021c	apaiśunyaratāḥ santas te narāḥ svargagāminaḥ<BR>
13,132.022a	piśunāṃ ye na bhāṣante mitrabhedakarīṃ giram<BR>
13,132.022c	ṛtāṃ maitrīṃ prabhāṣante te narāḥ svargagāminaḥ<BR>
13,132.023a	varjayanti sadā sūcyaṃ paradrohaṃ ca mānavāḥ<BR>
13,132.023c	sarvabhūtasamā dāntās te narāḥ svargagāminaḥ<BR>
13,132.024a	śaṭhapralāpād viratā viruddhaparivarjakāḥ<BR>
13,132.024c	saumyapralāpino nityaṃ te narāḥ svargagāminaḥ<BR>
13,132.025a	na kopād vyāharante ye vācaṃ hṛdayadāraṇīm<BR>
13,132.025c	sāntvaṃ vadanti kruddhāpi te narāḥ svargagāminaḥ<BR>
13,132.026a	eṣa vāṇīkṛto devi dharmaḥ sevyaḥ sadā naraiḥ<BR>
13,132.026c	śubhaḥ satyaguṇo nityaṃ varjanīyā mṛṣā budhaiḥ<BR>
13,132.027	umovāca<BR>
13,132.027a	manasā badhyate yena karmaṇā puruṣaḥ sadā<BR>
13,132.027c	tan me brūhi mahābhāga devadeva pinākadhṛk<BR>
13,132.028	maheśvara uvāca<BR>
13,132.028a	mānaseneha dharmeṇa saṃyuktāḥ puruṣāḥ sadā<BR>
13,132.028c	svargaṃ gacchanti kalyāṇi tan me kīrtayataḥ śṛṇu<BR>
13,132.029a	duṣpraṇītena manasā duṣpraṇītatarākṛtiḥ<BR>
13,132.029c	badhyate mānavo yena śṛṇu cānyac chubhānane<BR>
13,132.030a	araṇye vijane nyastaṃ parasvaṃ vīkṣya ye narāḥ<BR>
13,132.030c	manasāpi na hiṃsanti te narāḥ svargagāminaḥ<BR>
13,132.031a	grāme gṛhe vā yad dravyaṃ pārakyaṃ vijane sthitam<BR>
13,132.031c	nābhinandanti vai nityaṃ te narāḥ svargagāminaḥ<BR>
13,132.032a	tathaiva paradārān ye kāmavṛttān rahogatān<BR>
13,132.032c	manasāpi na hiṃsanti te narāḥ svargagāminaḥ<BR>
13,132.033a	śatruṃ mitraṃ ca ye nityaṃ tulyena manasā narāḥ<BR>
13,132.033c	bhajanti maitrāḥ saṃgamya te narāḥ svargagāminaḥ<BR>
13,132.034a	śrutavanto dayāvantaḥ śucayaḥ satyasaṃgarāḥ<BR>
13,132.034c	svair arthaiḥ parisaṃtuṣṭās te narāḥ svargagāminaḥ<BR>
13,132.035a	avairā ye tv anāyāsā maitracittaparāḥ sadā<BR>
13,132.035c	sarvabhūtadayāvantas te narāḥ svargagāminaḥ<BR>
13,132.036a	śraddhāvanto dayāvantaś cokṣāś cokṣajanapriyāḥ<BR>
13,132.036c	dharmādharmavido nityaṃ te narāḥ svargagāminaḥ<BR>
13,132.037a	śubhānām aśubhānāṃ ca karmaṇāṃ phalasaṃcaye<BR>
13,132.037c	vipākajñāś ca ye devi te narāḥ svargagāminaḥ<BR>
13,132.038a	nyāyopetā guṇopetā devadvijaparāḥ sadā<BR>
13,132.038c	samatāṃ samanuprāptās te narāḥ svargagāminaḥ<BR>
13,132.039a	śubhaiḥ karmaphalair devi mayaite parikīrtitāḥ<BR>
13,132.039c	svargamārgopagā bhūyaḥ kim anyac chrotum icchasi<BR>
13,132.040	umovāca<BR>
13,132.040a	mahān me saṃśayaḥ kaś cin martyān prati maheśvara<BR>
13,132.040c	tasmāt taṃ naipuṇenādya mamākhyātuṃ tvam arhasi<BR>
13,132.041a	kenāyur labhate dīrghaṃ karmaṇā puruṣaḥ prabho<BR>
13,132.041c	tapasā vāpi deveśa kenāyur labhate mahat<BR>
13,132.042a	kṣīṇāyuḥ kena bhavati karmaṇā bhuvi mānavaḥ<BR>
13,132.042c	vipākaṃ karmaṇāṃ deva vaktum arhasy anindita<BR>
13,132.043a	apare ca mahābhogā mandabhogās tathāpare<BR>
13,132.043c	akulīnās tathā cānye kulīnāś ca tathāpare<BR>
13,132.044a	durdarśāḥ ke cid ābhānti narāḥ kāṣṭhamayā iva<BR>
13,132.044c	priyadarśās tathā cānye darśanād eva mānavāḥ<BR>
13,132.045a	duṣprajñāḥ ke cid ābhānti ke cid ābhānti paṇḍitāḥ<BR>
13,132.045c	mahāprajñās tathaivānye jñānavijñānadarśinaḥ<BR>
13,132.046a	alpābādhās tathā ke cin mahābādhās tathāpare<BR>
13,132.046c	dṛśyante puruṣā deva tan me śaṃsitum arhasi<BR>
13,132.047	maheśvara uvāca<BR>
13,132.047a	hanta te 'haṃ pravakṣyāmi devi karmaphalodayam<BR>
13,132.047c	martyaloke narāḥ sarve yena svaṃ bhuñjate phalam<BR>
13,132.048a	prāṇātipātī yo raudro daṇḍahastodyatas tathā<BR>
13,132.048c	nityam udyatadaṇḍaś ca hanti bhūtagaṇān naraḥ<BR>
13,132.049a	nirdayaḥ sarvabhūtānāṃ nityam udvegakārakaḥ<BR>
13,132.049c	api kīṭapipīlānām aśaraṇyaḥ sunirghṛṇaḥ<BR>
13,132.050a	evaṃbhūto naro devi nirayaṃ pratipadyate<BR>
13,132.050c	viparītas tu dharmātmā rūpavān abhijāyate<BR>
13,132.051a	nirayaṃ yāti hiṃsātmā yāti svargam ahiṃsakaḥ<BR>
13,132.051c	yātanāṃ niraye raudrāṃ sa kṛcchrāṃ labhate naraḥ<BR>
13,132.052a	atha cen nirayāt tasmāt samuttarati karhi cit<BR>
13,132.052c	mānuṣyaṃ labhate cāpi hīnāyus tatra jāyate<BR>
13,132.053a	pāpena karmaṇā devi baddho hiṃsāratir naraḥ<BR>
13,132.053c	apriyaḥ sarvabhūtānāṃ hīnāyur upajāyate<BR>
13,132.054a	yas tu śuklābhijātīyaḥ prāṇighātavivarjakaḥ<BR>
13,132.054c	nikṣiptadaṇḍo nirdaṇḍo na hinasti kadā cana<BR>
13,132.055a	na ghātayati no hanti ghnantaṃ naivānumodate<BR>
13,132.055c	sarvabhūteṣu sasneho yathātmani tathāpare<BR>
13,132.056a	īdṛśaḥ puruṣotkarṣo devi devatvam aśnute<BR>
13,132.056c	upapannān sukhān bhogān upāśnāti mudā yutaḥ<BR>
13,132.057a	atha cen mānuṣe loke kadā cid upapadyate<BR>
13,132.057c	tatra dīrghāyur utpannaḥ sa naraḥ sukham edhate<BR>
13,132.058a	evaṃ dīrghāyuṣāṃ mārgaḥ suvṛttānāṃ sukarmaṇām<BR>
13,132.058c	prāṇihiṃsāvimokṣeṇa brahmaṇā samudīritaḥ<BR>
13,133.001	umovāca<BR>
13,133.001a	kiṃśīlāḥ kiṃsamācārāḥ puruṣāḥ kaiś ca karmabhiḥ<BR>
13,133.001c	svargaṃ samabhipadyante saṃpradānena kena vā<BR>
13,133.002	maheśvara uvāca<BR>
13,133.002a	dātā brāhmaṇasatkartā dīnāndhakṛpaṇādiṣu<BR>
13,133.002c	bhakṣyabhojyānnapānānāṃ vāsasāṃ ca pradāyakaḥ<BR>
13,133.003a	pratiśrayān sabhāḥ kūpān prapāḥ puṣkariṇīs tathā<BR>
13,133.003c	naityakāni ca sarvāṇi kim icchakam atīva ca<BR>
13,133.004a	āsanaṃ śayanaṃ yānaṃ dhanaṃ ratnaṃ gṛhāṃs tathā<BR>
13,133.004c	sasyajātāni sarvāṇi gāḥ kṣetrāṇy atha yoṣitaḥ<BR>
13,133.005a	supratītamanā nityaṃ yaḥ prayacchati mānavaḥ<BR>
13,133.005c	evaṃbhūto mṛto devi devaloke 'bhijāyate<BR>
13,133.006a	tatroṣya suciraṃ kālaṃ bhuktvā bhogān anuttamān<BR>
13,133.006c	sahāpsarobhir mudito ramitvā nandanādiṣu<BR>
13,133.007a	tasmāt svargāc cyuto lokān mānuṣeṣūpajāyate<BR>
13,133.007c	mahābhoge kule devi dhanadhānyasamācite<BR>
13,133.008a	tatra kāmaguṇaiḥ sarvaiḥ samupeto mudā yutaḥ<BR>
13,133.008c	mahābhogo mahākośo dhanī bhavati mānavaḥ<BR>
13,133.009a	ete devi mahābhogāḥ prāṇino dānaśīlinaḥ<BR>
13,133.009c	brahmaṇā vai purā proktāḥ sarvasya priyadarśanāḥ<BR>
13,133.010a	apare mānavā devi pradānakṛpaṇā dvijaiḥ<BR>
13,133.010c	yācitā na prayacchanti vidyamāne 'py abuddhayaḥ<BR>
13,133.011a	dīnāndhakṛpaṇān dṛṣṭvā bhikṣukān atithīn api<BR>
13,133.011c	yācyamānā nivartante jihvālobhasamanvitāḥ<BR>
13,133.012a	na dhanāni na vāsāṃsi na bhogān na ca kāñcanam<BR>
13,133.012c	na gāvo nānnavikṛtiṃ prayacchanti kadā cana<BR>
13,133.013a	apravṛttās tu ye lubdhā nāstikā dānavarjitāḥ<BR>
13,133.013c	evaṃbhūtā narā devi nirayaṃ yānty abuddhayaḥ<BR>
13,133.014a	te cen manuṣyatāṃ yānti yadā kālasya paryayāt<BR>
13,133.014c	dhanarikte kule janma labhante svalpabuddhayaḥ<BR>
13,133.015a	kṣutpipāsāparītāś ca sarvabhogabahiṣkṛtāḥ<BR>
13,133.015c	nirāśāḥ sarvabhogebhyo jīvanty adhamajīvikām<BR>
13,133.016a	alpabhogakule jātā alpabhogaratā narāḥ<BR>
13,133.016c	anena karmaṇā devi bhavanty adhanino narāḥ<BR>
13,133.017a	apare stambhino nityaṃ māninaḥ pāpato ratāḥ<BR>
13,133.017c	āsanārhasya ye pīṭhaṃ na prayacchanty acetasaḥ<BR>
13,133.018a	mārgārhasya ca ye mārgaṃ na yacchanty alpabuddhayaḥ<BR>
13,133.018c	pādyārhasya ca ye pādyaṃ na dadaty alpabuddhayaḥ<BR>
13,133.019a	arghārhān na ca satkārair arcayanti yathāvidhi<BR>
13,133.019c	arghyam ācamanīyaṃ vā na yacchanty alpabuddhayaḥ<BR>
13,133.020a	guruṃ cābhigataṃ premṇā guruvan na bubhūṣate<BR>
13,133.020c	abhimānapravṛttena lobhena samavasthitāḥ<BR>
13,133.021a	saṃmānyāṃś cāvamanyante vṛddhān paribhavanti ca<BR>
13,133.021c	evaṃvidhā narā devi sarve nirayagāminaḥ<BR>
13,133.022a	te vai yadi narās tasmān nirayād uttaranti vai<BR>
13,133.022c	varṣapūgais tato janma labhante kutsite kule<BR>
13,133.023a	śvapākapulkasādīnāṃ kutsitānām acetasām<BR>
13,133.023c	kuleṣu teṣu jāyante guruvṛddhāpacāyinaḥ<BR>
13,133.024a	na stambhī na ca mānī yo devatādvijapūjakaḥ<BR>
13,133.024c	lokapūjyo namaskartā praśrito madhuraṃ vadan<BR>
13,133.025a	sarvavarṇapriyakaraḥ sarvabhūtahitaḥ sadā<BR>
13,133.025c	adveṣī sumukhaḥ ślakṣṇaḥ snigdhavāṇīpradaḥ sadā<BR>
13,133.026a	svāgatenaiva sarveṣāṃ bhūtānām avihiṃsakaḥ<BR>
13,133.026c	yathārhasatkriyāpūrvam arcayann upatiṣṭhati<BR>
13,133.027a	mārgārhāya dadan mārgaṃ guruṃ guruvad arcayan<BR>
13,133.027c	atithipragraharatas tathābhyāgatapūjakaḥ<BR>
13,133.028a	evaṃbhūto naro devi svargatiṃ pratipadyate<BR>
13,133.028c	tato mānuṣatāṃ prāpya viśiṣṭakulajo bhavet<BR>
13,133.029a	tatrāsau vipulair bhogaiḥ sarvaratnasamāyutaḥ<BR>
13,133.029c	yathārhadātā cārheṣu dharmacaryāparo bhavet<BR>
13,133.030a	saṃmataḥ sarvabhūtānāṃ sarvalokanamaskṛtaḥ<BR>
13,133.030c	svakarmaphalam āpnoti svayam eva naraḥ sadā<BR>
13,133.031a	udāttakulajātīya udāttābhijanaḥ sadā<BR>
13,133.031c	eṣa dharmo mayā prokto vidhātrā svayam īritaḥ<BR>
13,133.032a	yas tu raudrasamācāraḥ sarvasattvabhayaṃkaraḥ<BR>
13,133.032c	hastābhyāṃ yadi vā padbhyāṃ rajjvā daṇḍena vā punaḥ<BR>
13,133.033a	loṣṭaiḥ stambhair upāyair vā jantūn bādhati śobhane<BR>
13,133.033c	hiṃsārthaṃ nikṛtiprajñaḥ prodvejayati caiva ha<BR>
13,133.034a	upakrāmati jantūṃś ca udvegajananaḥ sadā<BR>
13,133.034c	evaṃśīlasamācāro nirayaṃ pratipadyate<BR>
13,133.035a	sa cen mānuṣatāṃ gacched yadi kālasya paryayāt<BR>
13,133.035c	bahvābādhaparikliṣṭe so 'dhame jāyate kule<BR>
13,133.036a	lokadveṣyo 'dhamaḥ puṃsāṃ svayaṃ karmakṛtaiḥ phalaiḥ<BR>
13,133.036c	eṣa devi manuṣyeṣu boddhavyo jñātibandhuṣu<BR>
13,133.037a	aparaḥ sarvabhūtāni dayāvān anupaśyati<BR>
13,133.037c	maitradṛṣṭiḥ pitṛsamo nirvairo niyatendriyaḥ<BR>
13,133.038a	nodvejayati bhūtāni na vihiṃsayate tathā<BR>
13,133.038c	hastapādaiḥ suniyatair viśvāsyaḥ sarvajantuṣu<BR>
13,133.039a	na rajjvā na ca daṇḍena na loṣṭair nāyudhena ca<BR>
13,133.039c	udvejayati bhūtāni ślakṣṇakarmā dayāparaḥ<BR>
13,133.040a	evaṃśīlasamācāraḥ svarge samupajāyate<BR>
13,133.040c	tatrāsau bhavane divye mudā vasati devavat<BR>
13,133.041a	sa cet karmakṣayān martyo manuṣyeṣūpajāyate<BR>
13,133.041c	alpābādho nirītīkaḥ sa jātaḥ sukham edhate<BR>
13,133.042a	sukhabhāgī nirāyāso nirudvegaḥ sadā naraḥ<BR>
13,133.042c	eṣa devi satāṃ mārgo bādhā yatra na vidyate<BR>
13,133.043	umovāca<BR>
13,133.043a	ime manuṣyā dṛśyante ūhāpohaviśāradāḥ<BR>
13,133.043c	jñānavijñānasaṃpannāḥ prajñāvanto 'rthakovidāḥ<BR>
13,133.043e	duṣprajñāś cāpare deva jñānavijñānavarjitāḥ<BR>
13,133.044a	kena karmavipākena prajñāvān puruṣo bhavet<BR>
13,133.044c	alpaprajño virūpākṣa kathaṃ bhavati mānavaḥ<BR>
13,133.044e	etaṃ me saṃśayaṃ chinddhi sarvadharmavidāṃ vara<BR>
13,133.045a	jātyandhāś cāpare deva rogārtāś cāpare tathā<BR>
13,133.045c	narāḥ klībāś ca dṛśyante kāraṇaṃ brūhi tatra vai<BR>
13,133.046	maheśvara uvāca<BR>
13,133.046a	brāhmaṇān vedaviduṣaḥ siddhān dharmavidas tathā<BR>
13,133.046c	paripṛcchanty aharahaḥ kuśalākuśalaṃ tathā<BR>
13,133.047a	varjayanty aśubhaṃ karma sevamānāḥ śubhaṃ tathā<BR>
13,133.047c	labhante svargatiṃ nityam iha loke sukhaṃ tathā<BR>
13,133.048a	sa cen mānuṣatāṃ yāti medhāvī tatra jāyate<BR>
13,133.048c	śrutaṃ prajñānugaṃ cāsya kalyāṇam upajāyate<BR>
13,133.049a	paradāreṣu ye mūḍhāś cakṣur duṣṭaṃ prayuñjate<BR>
13,133.049c	tena duṣṭasvabhāvena jātyandhās te bhavanti ha<BR>
13,133.050a	manasā tu praduṣṭena nagnāṃ paśyanti ye striyam<BR>
13,133.050c	rogārtās te bhavantīha narā duṣkṛtakarmiṇaḥ<BR>
13,133.051a	ye tu mūḍhā durācārā viyonau maithune ratāḥ<BR>
13,133.051c	puruṣeṣu suduṣprajñāḥ klībatvam upayānti te<BR>
13,133.052a	paśūṃś ca ye bandhayanti ye caiva gurutalpagāḥ<BR>
13,133.052c	prakīrṇamaithunā ye ca klībā jāyanti te narāḥ<BR>
13,133.053	umovāca<BR>
13,133.053a	sāvadyaṃ kiṃ nu vai karma niravadyaṃ tathaiva ca<BR>
13,133.053c	śreyaḥ kurvann avāpnoti mānavo devasattama<BR>
13,133.054	maheśvara uvāca<BR>
13,133.054a	śreyāṃsaṃ mārgam ātiṣṭhan sadā yaḥ pṛcchate dvijān<BR>
13,133.054c	dharmānveṣī guṇākāṅkṣī sa svargaṃ samupāśnute<BR>
13,133.055a	yadi mānuṣatāṃ devi kadā cit sa nigacchati<BR>
13,133.055c	medhāvī dhāraṇāyuktaḥ prājñas tatrābhijāyate<BR>
13,133.056a	eṣa devi satāṃ dharmo mantavyo bhūtikārakaḥ<BR>
13,133.056c	nṛṇāṃ hitārthāya tava mayā vai samudāhṛtaḥ<BR>
13,133.057	umovāca<BR>
13,133.057a	apare svalpavijñānā dharmavidveṣiṇo narāḥ<BR>
13,133.057c	brāhmaṇān vedaviduṣo necchanti parisarpitum<BR>
13,133.058a	vratavanto narāḥ ke cic chraddhādamaparāyaṇāḥ<BR>
13,133.058c	avratā bhraṣṭaniyamās tathānye rākṣasopamāḥ<BR>
13,133.059a	yajvānaś ca tathaivānye nirhomāś ca tathāpare<BR>
13,133.059c	kena karmavipākena bhavantīha vadasva me<BR>
13,133.060	maheśvara uvāca<BR>
13,133.060a	āgamāl lokadharmāṇāṃ maryādāḥ pūrvanirmitāḥ<BR>
13,133.060c	prāmāṇyenānuvartante dṛśyante hi dṛḍhavratāḥ<BR>
13,133.061a	adharmaṃ dharmam ity āhur ye ca mohavaśaṃ gatāḥ<BR>
13,133.061c	avratā naṣṭamaryādās te proktā brahmarākṣasāḥ<BR>
13,133.062a	te cet kālakṛtodyogāt saṃbhavantīha mānuṣāḥ<BR>
13,133.062c	nirhomā nirvaṣaṭkārās te bhavanti narādhamāḥ<BR>
13,133.063a	eṣa devi mayā sarvaḥ saṃśayacchedanāya te<BR>
13,133.063c	kuśalākuśalo nṝṇāṃ vyākhyāto dharmasāgaraḥ<BR>
13,134.000*0628_00	nārada uvāca<BR>
13,134.000*0628_01	evam uktvā mahādevaḥ śrotukāmaḥ svayaṃ prabhuḥ<BR>
13,134.000*0628_02	anukūlāṃ priyāṃ bhāryāṃ pārśvasthāṃ samabhāṣata<BR>
13,134.001	maheśvara uvāca<BR>
13,134.001a	parāvarajñe dharmajñe tapovananivāsini<BR>
13,134.001c	sādhvi subhru sukeśānte himavatparvatātmaje<BR>
13,134.002a	dakṣe śamadamopete nirmame dharmacāriṇi<BR>
13,134.002c	pṛcchāmi tvāṃ varārohe pṛṣṭā vada mamepsitam<BR>
13,134.003a	sāvitrī brahmaṇaḥ sādhvī kauśikasya śacī satī<BR>
13,134.003c	mārtaṇḍajasya dhūmorṇā ṛddhir vaiśravaṇasya ca<BR>
13,134.004a	varuṇasya tato gaurī sūryasya ca suvarcalā<BR>
13,134.004c	rohiṇī śaśinaḥ sādhvī svāhā caiva vibhāvasoḥ<BR>
13,134.005a	aditiḥ kaśyapasyātha sarvās tāḥ patidevatāḥ<BR>
13,134.005c	pṛṣṭāś copāsitāś caiva tās tvayā devi nityaśaḥ<BR>
13,134.006a	tena tvāṃ paripṛcchāmi dharmajñe dharmavādini<BR>
13,134.006c	strīdharmaṃ śrotum icchāmi tvayodāhṛtam āditaḥ<BR>
13,134.007a	sahadharmacarī me tvaṃ samaśīlā samavratā<BR>
13,134.007c	samānasāravīryā ca tapas tīvraṃ kṛtaṃ ca te<BR>
13,134.007e	tvayā hy ukto viśeṣeṇa pramāṇatvam upaiṣyati<BR>
13,134.007e*0629_01	guṇavān sa bhaviṣyati<BR>
13,134.007e*0629_02	loke caiva tathā devi<BR>
13,134.008a	striyaś caiva viśeṣeṇa strījanasya gatiḥ sadā<BR>
13,134.008c	gaur gāṃ gacchati suśroṇi lokeṣv eṣā sthitiḥ sadā<BR>
13,134.009a	mama cārdhaṃ śarīrasya mama cārdhād viniḥsṛtā<BR>
13,134.009c	surakāryakarī ca tvaṃ lokasaṃtānakāriṇī<BR>
13,134.010a	tava sarvaḥ suviditaḥ strīdharmaḥ śāśvataḥ śubhe<BR>
13,134.010c	tasmād aśeṣato brūhi strīdharmaṃ vistareṇa me<BR>
13,134.011	umovāca<BR>
13,134.011a	bhagavan sarvabhūteśa bhūtabhavyabhavodbhava<BR>
13,134.011c	tvatprabhāvād iyaṃ deva vāk caiva pratibhāti me<BR>
13,134.012a	imās tu nadyo deveśa sarvatīrthodakair yutāḥ<BR>
13,134.012c	upasparśanahetos tvā samīpasthā upāsate<BR>
13,134.013a	etābhiḥ saha saṃmantrya pravakṣyāmy anupūrvaśaḥ<BR>
13,134.013c	prabhavan yo 'nahaṃvādī sa vai puruṣa ucyate<BR>
13,134.014a	strī ca bhūteśa satataṃ striyam evānudhāvati<BR>
13,134.014c	mayā saṃmānitāś caiva bhaviṣyanti saridvarāḥ<BR>
13,134.015a	eṣā sarasvatī puṇyā nadīnām uttamā nadī<BR>
13,134.015c	prathamā sarvasaritāṃ nadī sāgaragāminī<BR>
13,134.016a	vipāśā ca vitastā ca candrabhāgā irāvatī<BR>
13,134.016c	śatadrur devikā sindhuḥ kauśikī gomatī tathā<BR>
13,134.017a	tathā devanadī ceyaṃ sarvatīrthābhisaṃvṛtā<BR>
13,134.017c	gaganād gāṃ gatā devī gaṅgā sarvasaridvarā<BR>
13,134.018a	ity uktvā devadevasya patnī dharmabhṛtāṃ varā<BR>
13,134.018c	smitapūrvam ivābhāṣya sarvās tāḥ saritas tadā<BR>
13,134.019a	apṛcchad devamahiṣī strīdharmaṃ dharmavatsalā<BR>
13,134.019c	strīdharmakuśalās tā vai gaṅgādyāḥ saritāṃ varāḥ<BR>
13,134.020a	ayaṃ bhagavatā dattaḥ praśnaḥ strīdharmasaṃśritaḥ<BR>
13,134.020c	taṃ tu saṃmantrya yuṣmābhir vaktum icchāmi śaṃkare<BR>
13,134.021a	na caikasādhyaṃ paśyāmi vijñānaṃ bhuvi kasya cit<BR>
13,134.021c	divi vā sāgaragamās tena vo mānayāmy aham<BR>
13,134.022	bhīṣma uvāca<BR>
13,134.022a	evaṃ sarvāḥ saricchreṣṭhāḥ pṛṣṭāḥ puṇyatamāḥ śivāḥ<BR>
13,134.022c	tato devanadī gaṅgā niyuktā pratipūjya tām<BR>
13,134.023a	bahvībhir buddhibhiḥ sphītā strīdharmajñā śucismitā<BR>
13,134.023c	śailarājasutāṃ devīṃ puṇyā pāpāpahāṃ śivām<BR>
13,134.024a	buddhyā vinayasaṃpannā sarvajñānaviśāradā<BR>
13,134.024c	sasmitaṃ bahubuddhyāḍhyā gaṅgā vacanam abravīt<BR>
13,134.025a	dhanyāḥ smo 'nugṛhītāḥ smo devi dharmaparāyaṇā<BR>
13,134.025c	yā tvaṃ sarvajaganmānyā nadīr mānayase 'naghe<BR>
13,134.026a	prabhavan pṛcchate yo hi saṃmānayati vā punaḥ<BR>
13,134.026c	nūnaṃ janam aduṣṭātmā paṇḍitākhyāṃ sa gacchati<BR>
13,134.027a	jñānavijñānasaṃpannān ūhāpohaviśāradān<BR>
13,134.027c	pravaktṝn pṛcchate yo 'nyān sa vai nā padam arcchati<BR>
13,134.028a	anyathā bahubuddhyāḍhyo vākyaṃ vadati saṃsadi<BR>
13,134.028c	anyathaiva hy ahaṃmānī durbalaṃ vadate vacaḥ<BR>
13,134.029a	divyajñāne divi śreṣṭhe divyapuṇye sadotthite<BR>
13,134.029c	tvam evārhasi no devi strīdharmam anuśāsitum<BR>
13,134.030	bhīṣma uvāca<BR>
13,134.030a	tataḥ sārādhitā devī gaṅgayā bahubhir guṇaiḥ<BR>
13,134.030c	prāha sarvam aśeṣeṇa strīdharmaṃ surasundarī<BR>
13,134.031a	strīdharmo māṃ prati yathā pratibhāti yathāvidhi<BR>
13,134.031c	tam ahaṃ kīrtayiṣyāmi tathaiva prathito bhavet<BR>
13,134.032a	strīdharmaḥ pūrva evāyaṃ vivāhe bandhubhiḥ kṛtaḥ<BR>
13,134.032c	sahadharmacarī bhartur bhavaty agnisamīpataḥ<BR>
13,134.033a	susvabhāvā suvacanā suvṛttā sukhadarśanā<BR>
13,134.033c	ananyacittā sumukhī bhartuḥ sā dharmacāriṇī<BR>
13,134.033d*0630_01	daṃpatyor eṣa vai dharmaḥ sahadharmakṛtaḥ śubhaḥ<BR>
13,134.034a	sā bhaved dharmaparamā sā bhaved dharmabhāginī<BR>
13,134.034c	devavat satataṃ sādhvī yā bhartāraṃ prapaśyati<BR>
13,134.035a	śuśrūṣāṃ paricāraṃ ca devavad yā karoti ca<BR>
13,134.035c	nānyabhāvā hy avimanāḥ suvratā sukhadarśanā<BR>
13,134.036a	putravaktram ivābhīkṣṇaṃ bhartur vadanam īkṣate<BR>
13,134.036c	yā sādhvī niyatācārā sā bhaved dharmacāriṇī<BR>
13,134.037a	śrutvā daṃpatidharmaṃ vai sahadharmakṛtaṃ śubham<BR>
13,134.037c	ananyacittā sumukhī bhartuḥ sā dharmacāriṇī<BR>
13,134.038a	paruṣāṇy api coktā yā dṛṣṭā vā krūracakṣuṣā<BR>
13,134.038c	suprasannamukhī bhartur yā nārī sā pativratā<BR>
13,134.039a	na candrasūryau na taruṃ puṃnāmno yā nirīkṣate<BR>
13,134.039c	bhartṛvarjaṃ varārohā sā bhaved dharmacāriṇī<BR>
13,134.040a	daridraṃ vyādhitaṃ dīnam adhvanā parikarśitam<BR>
13,134.040c	patiṃ putram ivopāste sā nārī dharmabhāginī<BR>
13,134.041a	yā nārī prayatā dakṣā yā nārī putriṇī bhavet<BR>
13,134.041c	patipriyā patiprāṇā sā nārī dharmabhāginī<BR>
13,134.042a	śuśrūṣāṃ paricaryāṃ ca karoty avimanāḥ sadā<BR>
13,134.042c	supratītā vinītā ca sā nārī dharmabhāginī<BR>
13,134.043a	na kāmeṣu na bhogeṣu naiśvarye na sukhe tathā<BR>
13,134.043c	spṛhā yasyā yathā patyau sā nārī dharmabhāginī<BR>
13,134.044a	kalyotthānaratā nityaṃ guruśuśrūṣaṇe ratā<BR>
13,134.044c	susaṃmṛṣṭakṣayā caiva gośakṛtkṛtalepanā<BR>
13,134.045a	agnikāryaparā nityaṃ sadā puṣpabalipradā<BR>
13,134.045c	devatātithibhṛtyānāṃ nirupya patinā saha<BR>
13,134.046a	śeṣānnam upabhuñjānā yathānyāyaṃ yathāvidhi<BR>
13,134.046c	tuṣṭapuṣṭajanā nityaṃ nārī dharmeṇa yujyate<BR>
13,134.047a	śvaśrūśvaśurayoḥ pādau toṣayantī guṇānvitā<BR>
13,134.047c	mātāpitṛparā nityaṃ yā nārī sā tapodhanā<BR>
13,134.048a	brāhmaṇān durbalānāthān dīnāndhakṛpaṇāṃs tathā<BR>
13,134.048c	bibharty annena yā nārī sā pativratabhāginī<BR>
13,134.049a	vrataṃ carati yā nityaṃ duścaraṃ laghusattvayā<BR>
13,134.049c	paticittā patihitā sā pativratabhāginī<BR>
13,134.050a	puṇyam etat tapaś caiva svargaś caiṣa sanātanaḥ<BR>
13,134.050c	yā nārī bhartṛparamā bhaved bhartṛvratā śivā<BR>
13,134.051a	patir hi devo nārīṇāṃ patir bandhuḥ patir gatiḥ<BR>
13,134.051c	patyā samā gatir nāsti daivataṃ vā yathā patiḥ<BR>
13,134.052a	patiprasādaḥ svargo vā tulyo nāryā na vā bhavet<BR>
13,134.052c	ahaṃ svargaṃ na hīccheyaṃ tvayy aprīte maheśvara<BR>
13,134.053a	yady akāryam adharmaṃ vā yadi vā prāṇanāśanam<BR>
13,134.053c	patir brūyād daridro vā vyādhito vā kathaṃ cana<BR>
13,134.054a	āpanno ripusaṃstho vā brahmaśāpārdito 'pi vā<BR>
13,134.054c	āpaddharmān anuprekṣya tat kāryam aviśaṅkayā<BR>
13,134.055a	eṣa deva mayā proktaḥ strīdharmo vacanāt tava<BR>
13,134.055c	yā tv evaṃbhāvinī nārī sā bhaved dharmabhāginī<BR>
13,134.056	bhīṣma uvāca<BR>
13,134.056a	ity uktaḥ sa tu deveśaḥ pratipūjya gireḥ sutām<BR>
13,134.056c	lokān visarjayām āsa sarvair anucaraiḥ saha<BR>
13,134.057a	tato yayur bhūtagaṇāḥ saritaś ca yathāgatam<BR>
13,134.057c	gandharvāpsarasaś caiva praṇamya śirasā bhavam<BR>
13,134.057d@015_0000	vaiśaṃpāyanaḥ<BR>
13,134.057d@015_0001	anuśāsya śubhair vākyair bhīṣmas tv āha mahāmatim<BR>
13,134.057d@015_0002	janamejayaḥ<BR>
13,134.057d@015_0002	prītyā punaḥ sa śuśrūṣur vacanaṃ yad yudhiṣṭhire<BR>
13,134.057d@015_0003	pitāmaho me viprarṣe bhīṣmaṃ kālavaśaṃ gatam<BR>
13,134.057d@015_0004	kim apṛcchat tadā rājā sarvasāmāsikaṃ hitam<BR>
13,134.057d@015_0005	ubhayor lokayor yuktaṃ puruṣārtham anuttamam<BR>
13,134.057d@015_0006	vaiśaṃpāyanaḥ<BR>
13,134.057d@015_0006	tan me vada mahāprājña śrotuṃ kautūhalaṃ hi me<BR>
13,134.057d@015_0007	bhūya eva mahārāja śṛṇu dharmasamuccayam<BR>
13,134.057d@015_0008	yad apṛcchat tadā rājā kuntīputro yudhiṣṭhiraḥ<BR>
13,134.057d@015_0009	śaratalpagataṃ bhīṣmaṃ sarvapārthivasaṃnidhau<BR>
13,134.057d@015_0010	yudhiṣṭhiraḥ<BR>
13,134.057d@015_0010	ajātaśatruḥ prītātmā punar evābhyabhāṣata<BR>
13,134.057d@015_0011	pitāmaha mahāprājña sarvaśāstraviśārada<BR>
13,134.057d@015_0012	śrūyatāṃ me hi vacanam arthitvāt prabravīmy aham<BR>
13,134.057d@015_0013	parāvarajño bhūtānāṃ dayāvān sarvajantuṣu<BR>
13,134.057d@015_0014	āgamair bahubhiḥ sphīto bhavān naḥ paramaḥ kule<BR>
13,134.057d@015_0015	tvādṛśo durlabho loke sāṃprataṃ jñānadarśanaḥ<BR>
13,134.057d@015_0016	bhavatā guruṇā caiva dhanyā bata vayaṃ prabho<BR>
13,134.057d@015_0017	ayaṃ sa kālaḥ saṃprāpto durlabho jñātibāndhavaiḥ<BR>
13,134.057d@015_0018	śāstā nu nāsti naḥ kaś cit tvad ṛte puruṣarṣabha<BR>
13,134.057d@015_0019	tasmād dharmārthasaṃyuktam āyatyāṃ ca hitodayam<BR>
13,134.057d@015_0020	āścaryaṃ paramaṃ vākyaṃ śrotum icchāmi bhārata<BR>
13,134.057d@015_0021	ayaṃ nārāyaṇaḥ śrīmān sarvapārthivasaṃnidhau<BR>
13,134.057d@015_0022	bhavantaṃ bahumānāc ca praṇayāc copasevate<BR>
13,134.057d@015_0023	asyaiva tu samakṣaṃ naḥ pārthivānāṃ tathaiva ca<BR>
13,134.057d@015_0024	itivṛttaṃ purāṇaṃ ca śrotṝṇāṃ paramaṃ hitam<BR>
13,134.057d@015_0025	yadi te 'ham anugrāhyo bhrātṛbhiḥ sahito 'nagha<BR>
13,134.057d@015_0026	vaiśaṃpāyanaḥ<BR>
13,134.057d@015_0026	matpriyārthaṃ tu kauravya snehād bhāṣitum arhasi<BR>
13,134.057d@015_0027	tasya tad vacanaṃ śrutvā snehād āgataviklavaḥ<BR>
13,134.057d@015_0028	prapibann iva taṃ dṛṣṭvā bhīṣmo vacanam abravīt<BR>
13,134.057d@015_0029	śṛṇu rājan purā vṛttam itihāsaṃ purātanam<BR>
13,134.057d@015_0030	etāvad uktvā gāṅgeyaḥ praṇamya śirasā harim<BR>
13,134.057d@015_0031	dharmarājaṃ samīkṣyedaṃ punar vaktuṃ samārabhat<BR>
13,134.057d@015_0032	ayaṃ nārāyaṇaḥ śrīmān putrārthaṃ vratakāṅkṣayā<BR>
13,134.057d@015_0033	dīkṣito 'bhūn mahābāhuḥ purā dvādaśavārṣikam<BR>
13,134.057d@015_0034	dīkṣitaṃ keśavaṃ draṣṭum abhijagmur maharṣayaḥ<BR>
13,134.057d@015_0035	sevituṃ ca mahātmānaḥ prīyamāṇā janārdanam<BR>
13,134.057d@015_0036	nāradaḥ parvataś caiva kṛṣṇadvaipāyanas tathā<BR>
13,134.057d@015_0037	devalaḥ kāśyapaś caiva hastikāśyapa eva ca<BR>
13,134.057d@015_0038	jamadagniś ca rājendra dhaumyo vālmīkir eva ca<BR>
13,134.057d@015_0039	apare 'pi tapaḥsiddhāḥ satyavrataparāyaṇāḥ<BR>
13,134.057d@015_0040	śiṣyair anugatāḥ sarve brahmavidbhir akalmaṣaiḥ<BR>
13,134.057d@015_0041	keśavas tān abhigatān prītyā saṃpratigṛhya ca<BR>
13,134.057d@015_0042	teṣām atithisatkāraṃ pūjanārthaṃ kulocitam<BR>
13,134.057d@015_0043	devakītanayo hṛṣṭo devatulyam akalpayat<BR>
13,134.057d@015_0044	upaviṣṭeṣu sarveṣu viṣṭareṣu tadānagha<BR>
13,134.057d@015_0045	viśvasteṣu hi tuṣṭeṣu keśavārcanayā punaḥ<BR>
13,134.057d@015_0046	parasparaṃ kathā divyāḥ prāvartanta manoramāḥ<BR>
13,134.057d@015_0047	viṣṇor nārāyaṇasyaiva prasādāt kathayāmi tāḥ<BR>
13,134.057d@015_0048	tasyaiva vratacaryāyāṃ munibhir vismitaḥ purā<BR>
13,134.057d@015_0049	yaś ca govṛṣabhāṅkasya prabhāvo 'bhūn mahātmanaḥ<BR>
13,134.057d@015_0050	yatra devī mahādevam apṛcchat saṃśayān purā<BR>
13,134.057d@015_0051	kathayām āsa śarvas tān devyāḥ priyacikīrṣayā<BR>
13,134.057d@015_0052	umāpatyoś ca saṃvādaṃ śṛṇu tāta manoramam<BR>
13,134.057d@015_0053	varṇāśramāṇāṃ dharmaś ca tatra tāta samāhitaḥ<BR>
13,134.057d@015_0054	ṛṣidharmaś ca nikhilo rājadharmaś ca puṣkalaḥ<BR>
13,134.057d@015_0055	gṛhasthadharmaś ca śubhaḥ karmapākaphalāni ca<BR>
13,134.057d@015_0056	devaguhyaṃ ca vividhaṃ dānadharmavidhis tadā<BR>
13,134.057d@015_0057	vidhānam atra saṃproktaṃ yamasya niyamasya ca<BR>
13,134.057d@015_0058	yamalokavidhānaṃ ca svargalokavidhis tathā<BR>
13,134.057d@015_0059	prāṇamokṣavidhiś caiva tīrthacaryā ca puṣkalā<BR>
13,134.057d@015_0060	mokṣadharmavidhānaṃ ca sāṃkhyayogasamanvitam<BR>
13,134.057d@015_0061	strīdharmaś ca svayaṃ devyā devadevāya bhāṣitaḥ<BR>
13,134.057d@015_0062	evamādi śubhaṃ sarvaṃ tatra tāta samāhitam<BR>
13,134.057d@015_0063	rudrāṇyāḥ saṃśayapraśno yatra tāta pravartate<BR>
13,134.057d@015_0064	dhanyaṃ yaśasyam āyuṣyaṃ dharmyaṃ ca paramaṃ hitam<BR>
13,134.057d@015_0065	puṣṭiyogam idaṃ divyaṃ kathyamānaṃ mayā śṛṇu<BR>
13,134.057d@015_0066	itihāsam imaṃ divyaṃ pavitraṃ paramaṃ śubham<BR>
13,134.057d@015_0067	sāyaṃ prātaḥ sadā samyak śrotavyaṃ ca bubhūṣatā<BR>
13,134.057d@015_0068	tato nārāyaṇo devaḥ saṃkliṣṭo vratacaryayā<BR>
13,134.057d@015_0069	vahnir viniḥsṛto vaktrāt kṛṣṇasyādbhutadarśanaḥ<BR>
13,134.057d@015_0070	agninā tena mahatā niḥsṛtena mukhād vibhoḥ<BR>
13,134.057d@015_0071	paśyatām eva sarveṣāṃ dagdha eva nagottamaḥ<BR>
13,134.057d@015_0072	mṛgapakṣisamākīrṇaḥ śvāpadair abhisaṃkulaḥ<BR>
13,134.057d@015_0073	vṛkṣagulmalatākīrṇo mathito dīnadarśanaḥ<BR>
13,134.057d@015_0074	punaḥ sa dṛṣṭamātreṇa hariṇā saumyacetasā<BR>
13,134.057d@015_0075	sa babhūva giriḥ kṣipraṃ praphulladrumakānanaḥ<BR>
13,134.057d@015_0076	siddhacāraṇasaṃghaiś ca prasannair upaśobhitaḥ<BR>
13,134.057d@015_0077	mattavāraṇasaṃyukto nānāpakṣigaṇair yutaḥ<BR>
13,134.057d@015_0078	tad adbhutam acintyaṃ ca sarveṣām abhavad bhṛśam<BR>
13,134.057d@015_0079	taṃ dṛṣṭvā hṛṣṭaromāṇaḥ sarve munigaṇās tadā<BR>
13,134.057d@015_0080	vismitāḥ paramāyastāḥ sādhvasākulalocanāḥ<BR>
13,134.057d@015_0081	na kiṃ cid abruvaṃs tatra śubhaṃ vā yadi vetarat<BR>
13,134.057d@015_0082	tato nārāyaṇo devo munisaṃghe suvismite<BR>
13,134.057d@015_0083	tān samīkṣyaiva madhuraṃ babhāṣe puṣkarekṣaṇaḥ<BR>
13,134.057d@015_0084	kimarthaṃ munisaṃghasya vismayo 'yam anuttamaḥ<BR>
13,134.057d@015_0085	etaṃ me saṃśayaṃ sarve yāthātathyam aninditāḥ<BR>
13,134.057d@015_0086	ṛṣayo vaktum arhanti niścayenārthakovidāḥ<BR>
13,134.057d@015_0087	keśavasya vacaḥ śrutvā tuṣṭuvur munipuṃgavāḥ<BR>
13,134.057d@015_0088	bhavān sṛjati vai lokān bhavān saṃharati prajāḥ<BR>
13,134.057d@015_0089	bhavāñ śītaṃ bhavān uṣṇaṃ bhavān satyaṃ bhavān kratuḥ<BR>
13,134.057d@015_0090	bhavān ādir bhavān anto bhavato 'nyan na vidyate<BR>
13,134.057d@015_0091	sthāvaraṃ jaṃgamaṃ sarvaṃ tvam eva puruṣottama<BR>
13,134.057d@015_0092	tvattaḥ sarvam idaṃ tāta lokacakraṃ pravartate<BR>
13,134.057d@015_0093	tvam evārhasi tad vaktuṃ mukhād agnivinirgamam<BR>
13,134.057d@015_0094	etan no vismayakaraṃ babhūva madhusūdana<BR>
13,134.057d@015_0095	tato 'dhigatasaṃtrāsā bhavāma puruṣottama<BR>
13,134.057d@015_0096	bhagavān<BR>
13,134.057d@015_0096	yad icchet tatra vaktavyaṃ kuto 'smākaṃ niyogataḥ<BR>
13,134.057d@015_0097	nityaṃ hitārthaṃ lokānāṃ bhavadbhiḥ kriyate tapaḥ<BR>
13,134.057d@015_0098	tasmāl lokahitaṃ guhyaṃ śrūyatāṃ kathayāmi vaḥ<BR>
13,134.057d@015_0099	asuraḥ sāṃprataṃ kaś cid ahito lokanāśanaḥ<BR>
13,134.057d@015_0100	māyāstrakuśalaś caiva baladarpasamanvitaḥ<BR>
13,134.057d@015_0101	babhūva sa mayā vadhyo lokānāṃ hitakāmyayā<BR>
13,134.057d@015_0102	putreṇa me vadho dṛṣṭas tasya vai munipuṃgavāḥ<BR>
13,134.057d@015_0103	tadarthaṃ putram evāhaṃ sisṛkṣur vanam āgataḥ<BR>
13,134.057d@015_0104	ātmanaḥ sadṛśaṃ putram ahaṃ janayituṃ vrataiḥ<BR>
13,134.057d@015_0105	evaṃ vrataparītasya tapastīvratayā mama<BR>
13,134.057d@015_0106	athātmā mama dehasthaḥ so 'gnir bhūtvā viniḥsṛtaḥ<BR>
13,134.057d@015_0107	viniḥsṛtya gato draṣṭuṃ kṣaṇena ca pitāmaham<BR>
13,134.057d@015_0108	brahmaṇā manmatho 'naṅgaḥ putratve me prakalpitaḥ<BR>
13,134.057d@015_0109	anujñātaś ca tenaiva punar āyān mamāntikam<BR>
13,134.057d@015_0110	etan me vaiṣṇavaṃ tejo mama vaktrād viniḥsṛtam<BR>
13,134.057d@015_0111	tattejasā nirmathitaḥ purato 'yaṃ giriḥ sthitaḥ<BR>
13,134.057d@015_0112	dṛṣṭvā nāśaṃ gires tasya saumyabhāvatayā mama<BR>
13,134.057d@015_0113	punaḥ sa dṛṣṭamātreṇa girir āsīd yathāpuram<BR>
13,134.057d@015_0114	etad guhyaṃ mayā tathyaṃ kathitaṃ vaḥ samāsataḥ<BR>
13,134.057d@015_0115	bhavanto vyathitā yena vismitāś ca tapodhanāḥ<BR>
13,134.057d@015_0116	bhagavān<BR>
13,134.057d@015_0116	ṛṣīṇām evam uktvā tu tān punaḥ pratyabhāṣata<BR>
13,134.057d@015_0117	bhavatāṃ darśanād eva prītir abhyadhikā mama<BR>
13,134.057d@015_0118	bhavantas tu tapaḥsiddhā bhavanto devadarśanāḥ<BR>
13,134.057d@015_0119	sarvatra gatimantaś ca jñānavijñānabhāvitāḥ<BR>
13,134.057d@015_0120	gatāgatajñā lokānāṃ sarve nirdhūtakalmaṣāḥ<BR>
13,134.057d@015_0121	tasmād bhavadbhir yat kiṃ cid dṛṣṭaṃ vāpy atha vā śrutam<BR>
13,134.057d@015_0122	āścaryabhūtaṃ lokeṣu tad bhavanto bruvantu me<BR>
13,134.057d@015_0123	yuṣmābhiḥ kathitaṃ yat syāt tapasā bhāvitātmabhiḥ<BR>
13,134.057d@015_0124	tat syād amṛtasaṃkāśaṃ vāṅmadhuśravaṇe spṛhā<BR>
13,134.057d@015_0125	rāgadveṣaviyuktānāṃ satataṃ satyavādinām<BR>
13,134.057d@015_0126	śraddheyaṃ śravaṇīyaṃ ca vacanaṃ hi satāṃ bhavet<BR>
13,134.057d@015_0127	tatsaṃyogaṃ hi tan me 'stu na vṛthā kartum arhatha<BR>
13,134.057d@015_0128	bhavatāṃ darśanaṃ tasmāt saphalaṃ tu bhaven mama<BR>
13,134.057d@015_0129	tad ahaṃ sajjanamukhān niḥsṛtaṃ janasaṃsadi<BR>
13,134.057d@015_0130	kathayiṣyāmy aharaho buddhidīpakaraṃ nṛṇām<BR>
13,134.057d@015_0131	tad anye vardhayiṣyanti pūjayiṣyanti vāpare<BR>
13,134.057d@015_0132	vākśalyavigatāś cānye praśaṃsanti purātanam<BR>
13,134.057d@015_0132	bhīṣmaḥ<BR>
13,134.057d@015_0133	evaṃ bruvati govinde śravaṇārthaṃ maharṣayaḥ<BR>
13,134.057d@015_0134	vāgbhiḥ sāñjalimālābhir idam ūcur janārdanam<BR>
13,134.057d@015_0135	ayuktam asmān evaṃ tvaṃ vācā varada bhāṣitum<BR>
13,134.057d@015_0136	tvacchāsanamukhāḥ sarve tvadadhīnapariśramāḥ<BR>
13,134.057d@015_0137	evaṃ pūjayituṃ cāsmān na caivārhasi keśava<BR>
13,134.057d@015_0138	tad vastv anyan na paśyāmo yal loke te na vidyate<BR>
13,134.057d@015_0139	divi vā bhuvi vā kiṃ cit tat sarvaṃ hi tvayā tatam<BR>
13,134.057d@015_0140	na vidmahe vayaṃ deva kathyamānaṃ tavāntike<BR>
13,134.057d@015_0141	evam ukto hṛṣīkeśaḥ sasmitaṃ cedam abravīt<BR>
13,134.057d@015_0142	ahaṃ mānuṣayonisthaḥ sāṃprataṃ munipuṃgavāḥ<BR>
13,134.057d@015_0143	tasmān mānuṣavad vīryaṃ mama jānīta suvratāḥ<BR>
13,134.057d@015_0144	bhīṣmaḥ<BR>
13,134.057d@015_0144	bhavadbhiḥ kathyamānaṃ ca apūrvam iva tad bhavet<BR>
13,134.057d@015_0145	evaṃ saṃcoditāḥ sarve keśavena mahātmanā<BR>
13,134.057d@015_0146	ṛṣayaś cānuvartante vāsudevasya śāsanam<BR>
13,134.057d@015_0147	tatas tv ṛṣigaṇāḥ sarve nāradaṃ devadarśanam<BR>
13,134.057d@015_0148	amanyanta budhā buddhyā samarthaṃ tannibodhane<BR>
13,134.057d@015_0149	ṛṣir ugratapāś cāyaṃ keśavasya priyo 'dhikam<BR>
13,134.057d@015_0150	purāṇajñaś ca vāgmī ca kāraṇais taṃ ca menire<BR>
13,134.057d@015_0151	sarve tadarhaṇaṃ kṛtvā nāradaṃ vākyam abruvan<BR>
13,134.057d@015_0152	bhavatā tīrthayātrārthaṃ caratā himavadgirau<BR>
13,134.057d@015_0153	dṛṣṭaṃ vai yat tad āścaryaṃ śrotṝṇāṃ paramaṃ priyam<BR>
13,134.057d@015_0154	tattvaṃ tvam aviśeṣeṇa hitārthaṃ sarvam āditaḥ<BR>
13,134.057d@015_0155	bhīṣmaḥ<BR>
13,134.057d@015_0155	priyārthaṃ keśavasyāsya sa bhavān vaktum arhati<BR>
13,134.057d@015_0156	tadā saṃcoditaḥ sarvair ṛṣibhir nāradas tathā<BR>
13,134.057d@015_0157	praṇamya śirasā viṣṇuṃ sarvalokahite ratam<BR>
13,134.057d@015_0158	samudvīkṣya hṛṣīkeśaṃ vaktum evopacakrame<BR>
13,134.057d@015_0159	tato nārāyaṇasuhṛn nārado vadatāṃ varaḥ<BR>
13,134.057d@015_0160	nāradaḥ<BR>
13,134.057d@015_0160	śaṃkarasyomayā sārdhaṃ saṃvādam anvabhāṣata<BR>
13,134.057d@015_0161	bhagavaṃs tīrthayātrārthaṃ tathaiva caratā mayā<BR>
13,134.057d@015_0162	divyam adbhutasaṃkāśaṃ dṛṣṭaṃ haimavataṃ vanam<BR>
13,134.057d@015_0163	nānāvṛkṣalatāyuktaṃ nānāpakṣigaṇair yutam<BR>
13,134.057d@015_0164	nānāratnasamākīrṇaṃ nānābhāvasamanvitam<BR>
13,134.057d@015_0165	divyacandanasaṃyuktaṃ divyadhūpena dhūpitam<BR>
13,134.057d@015_0166	divyapuṣpasamākīrṇaṃ divyagandhena mūrchitam<BR>
13,134.057d@015_0167	siddhacāraṇasaṃvāsaṃ bhūtasaṃghair niṣevitam<BR>
13,134.057d@015_0168	variṣṭhāpsarasākīrṇaṃ nānāgandharvasaṃkulam<BR>
13,134.057d@015_0169	mṛdaṅgamurajodghuṣṭaṃ śaṅkhavīṇābhināditam<BR>
13,134.057d@015_0170	nṛtyadbhir bhūtasaṃghaiś ca sarvatas tv abhiśobhitam<BR>
13,134.057d@015_0171	nānārūpair virūpaiś ca bhīmarūpair bhayānakaiḥ<BR>
13,134.057d@015_0172	vyāghrasiṃhoragamukhair biḍālavadanais tathā<BR>
13,134.057d@015_0173	kharoṣṭradvīpivadanair gajavaktrais tathaiva ca<BR>
13,134.057d@015_0174	ulūkaśyenavadanaiḥ kākagṛdhramukhais tathā<BR>
13,134.057d@015_0175	evaṃ bahuvidhākārair bhūtasaṃghair bhṛśākulam<BR>
13,134.057d@015_0176	nānadyamānaṃ bahudhā harapāriṣadair bhṛśam<BR>
13,134.057d@015_0177	ghorarūpaṃ sudurdarśaṃ rakṣogaṇaśatair vṛtam<BR>
13,134.057d@015_0178	samājaṃ tadvane dṛṣṭaṃ mayā bhūtapateḥ purā<BR>
13,134.057d@015_0179	pranṛttāpsarasaṃ divyaṃ devagandharvanāditam<BR>
13,134.057d@015_0180	ṣaṭpadair upagītaṃ ca prathame māsi mādhave<BR>
13,134.057d@015_0181	utkrośatkrauñcakuraraiḥ sārasair jīvajīvakaiḥ<BR>
13,134.057d@015_0182	mattābhiḥ parapuṣṭābhiḥ kūjantībhiḥ samākulam<BR>
13,134.057d@015_0183	uttamotsavasaṃkāśaṃ bhīmarūpataraṃ tataḥ<BR>
13,134.057d@015_0184	draṣṭuṃ bhavati sarvasya dharmabhāgijanasya ca<BR>
13,134.057d@015_0185	ye cordhvaretasaḥ siddhās tatra tatra samāgatāḥ<BR>
13,134.057d@015_0186	mārtāṇḍaraśmisaṃcārā viśvedevagaṇās tathā<BR>
13,134.057d@015_0187	tathā nāgās tathādityā lokapālā hutāśanāḥ<BR>
13,134.057d@015_0188	vātāś ca sarve vāyanti divyapuṣpasamākulāḥ<BR>
13,134.057d@015_0189	kirantaḥ sarvapuṣpāṇi kiranto 'dbhutadarśanāḥ<BR>
13,134.057d@015_0190	oṣadhyaḥ prajvalantyaś ca dyotayantyo diśo daśa<BR>
13,134.057d@015_0191	vihagāś ca mudā yuktā nṛtyanti ca nadanti ca<BR>
13,134.057d@015_0192	giraḥ sumadhurās tatra divyā divyajanapriyāḥ<BR>
13,134.057d@015_0193	tatra devo giritaṭe hemadhātuvibhūṣite<BR>
13,134.057d@015_0194	paryaṅka iva babhrāja upaviṣṭo mahādyutiḥ<BR>
13,134.057d@015_0195	vyāghracarmaparīdhāno gajacarmottaracchadaḥ<BR>
13,134.057d@015_0196	vyālayajñopavītaś ca lohitāntravibhūṣitaḥ<BR>
13,134.057d@015_0197	hariśmaśrujaṭo bhīmo bhayakartā suradviṣām<BR>
13,134.057d@015_0198	bhayaghnaḥ sarvabhūtānāṃ bhaktānām abhayaṃkaraḥ<BR>
13,134.057d@015_0199	kiṃnarair devagandharvaiḥ stūyamānaḥ samantataḥ<BR>
13,134.057d@015_0200	ṛṣibhiś cāpsarobhiś ca sarvataś cāpi śobhitaḥ<BR>
13,134.057d@015_0201	tatra bhūtapateḥ sthānaṃ devadānavasaṃkulam<BR>
13,134.057d@015_0202	sarvatejomayaṃ bhūmnā lokapālaniṣevitam<BR>
13,134.057d@015_0203	mahoragasamākīrṇaṃ sarveṣāṃ lomaharṣaṇam<BR>
13,134.057d@015_0204	bhīmarūpam anirdeśyam apradhṛṣyatamaṃ vibho<BR>
13,134.057d@015_0205	tatra bhūtapatiṃ devam āsīnaṃ śikharottame<BR>
13,134.057d@015_0206	ṛṣayo bhūtasaṃghāś ca praṇamya śirasā haram<BR>
13,134.057d@015_0207	gīrbhiḥ paramaśuddhābhis tuṣṭuvuś ca maheśvaram<BR>
13,134.057d@015_0208	vimuktāś caiva pāpebhyo babhūvur vigatajvarāḥ<BR>
13,134.057d@015_0209	ṛṣayo vālakhilyāś ca tathā viprarṣayaś ca ye<BR>
13,134.057d@015_0210	ayonijā yonijāś ca tapaḥsiddhā maharṣayaḥ<BR>
13,134.057d@015_0211	tatrasthaṃ devadeveśaṃ bhagavantam upāsate<BR>
13,134.057d@015_0212	tatas tasmin kṣaṇe devī bhūtastrīgaṇasevitā<BR>
13,134.057d@015_0213	haratulyāmbaradharā samānavratacāriṇī<BR>
13,134.057d@015_0214	kāñcanaṃ kalaśaṃ gṛhya sarvatīrthāmbupūritam<BR>
13,134.057d@015_0215	puṣpavṛṣṭyābhivarṣantī divyagandhasamāyutā<BR>
13,134.057d@015_0216	saridvarābhiḥ sarvābhiḥ pṛṣṭhato 'nugatā varā<BR>
13,134.057d@015_0217	sevituṃ bhagavatpārśvam ājagāma śucismitā<BR>
13,134.057d@015_0218	āgamya tu gireḥ putrī devadevasya cāntikam<BR>
13,134.057d@015_0219	manaḥpriyaṃ cikīrṣantī krīḍārthaṃ śaṃkarāntike<BR>
13,134.057d@015_0220	manoharābhyāṃ pāṇibhyāṃ haranetre pidhāya tu<BR>
13,134.057d@015_0221	avekṣya hṛṣṭā svagaṇān smayantī pṛṣṭhataḥ sthitā<BR>
13,134.057d@015_0222	devyā cāndhīkṛte deve kaśmalaṃ samapadyata<BR>
13,134.057d@015_0223	nimīlite bhūtapatau naṣṭacandrārkatārakam<BR>
13,134.057d@015_0224	niḥsvādhyāyavaṣaṭkāraṃ tamasā cābhisaṃvṛtam<BR>
13,134.057d@015_0225	viṣaṇṇaṃ bhayasaṃtrastaṃ jagad āsīd bhayākulam<BR>
13,134.057d@015_0226	hāhākāras tv ṛṣīṇāṃ ca lokānām abhavat tadā<BR>
13,134.057d@015_0227	tamobhibhūte saṃbhrānte loke jīvitaśaṅkite<BR>
13,134.057d@015_0228	tṛtīyaṃ cāsya saṃbhūtaṃ lalāṭe netram āyatam<BR>
13,134.057d@015_0229	dvādaśādityasaṃkāśaṃ lokān bhāsāv abhāsayat<BR>
13,134.057d@015_0230	tatra netrāgninā tena yugāntāgninibhena vai<BR>
13,134.057d@015_0231	adahyata giriḥ sarvo himavān agrataḥ sthitaḥ<BR>
13,134.057d@015_0232	dahyamāne girau tasmin mṛgapakṣisamākule<BR>
13,134.057d@015_0233	savidyādharagandharve divyauṣadhasamāyute<BR>
13,134.057d@015_0234	tato girisutā cāpi vismayotphullalocanā<BR>
13,134.057d@015_0235	babhūva ca jagat sarvaṃ tathā vismayasaṃyutam<BR>
13,134.057d@015_0236	paśyatām eva sarveṣāṃ devadānavarakṣasām<BR>
13,134.057d@015_0237	netrajenāgninā tena dagdha eva nagottamaḥ<BR>
13,134.057d@015_0238	taṃ dṛṣṭvā mathitaṃ śailaṃ śailaputrī saviklavā<BR>
13,134.057d@015_0239	pituḥ śamanam icchantī papāta bhuvi pādayoḥ<BR>
13,134.057d@015_0240	tad dṛṣṭvā devadeveśo devyā duḥkham anuttamam<BR>
13,134.057d@015_0241	haimavatyāḥ priyārthaṃ ca giriṃ punar avaikṣata<BR>
13,134.057d@015_0242	dṛṣṭamātro bhagavatā saumyayuktena cetasā<BR>
13,134.057d@015_0243	kṣaṇena himavāñ śailaḥ prakṛtistho 'bhavat punaḥ<BR>
13,134.057d@015_0244	hṛṣṭapuṣṭavihaṃgaś ca praphulladrumakānanaḥ<BR>
13,134.057d@015_0245	siddhacāraṇasaṃghaiś ca prītiyuktaiḥ samākulaḥ<BR>
13,134.057d@015_0246	pitaraṃ prakṛtisthaṃ tu dṛṣṭvā haimavatī bhṛśam<BR>
13,134.057d@015_0247	abhavat prītisaṃyuktā muditā ca pinākinam<BR>
13,134.057d@015_0248	devī vismayasaṃyuktā praṣṭukāmā maheśvaram<BR>
13,134.057d@015_0249	hitārthaṃ sarvalokānāṃ prajānāṃ hitakāmyayā<BR>
13,134.057d@015_0250	devadevaṃ mahādevī babhāṣedaṃ vaco 'rthavat<BR>
13,134.057d@015_0251	bhagavan devadeveśa śūlapāṇe mahādyute<BR>
13,134.057d@015_0252	vismayo me mahāñ jātas tasmin netrāgnisaṃplute<BR>
13,134.057d@015_0253	kimarthaṃ devadeveśa lalāṭe 'smin prakāśate<BR>
13,134.057d@015_0254	atisūryāgnisaṃkāśaṃ tṛtīyaṃ netram āyatam<BR>
13,134.057d@015_0255	netrāgninā tu mahatā nirdagdho himavān asau<BR>
13,134.057d@015_0256	punaḥ sa dṛṣṭamātras tu prakṛtisthaḥ pitā mama<BR>
13,134.057d@015_0257	eṣa me saṃśayo deva hṛdi saṃprati vartate<BR>
13,134.057d@015_0258	devadeva namas tubhyaṃ tan me śaṃsitum arhasi<BR>
13,134.057d@015_0258	nāradaḥ<BR>
13,134.057d@015_0259	evam uktas tayā devyā prīyamāṇo 'bravīd bhavaḥ<BR>
13,134.057d@015_0260	sthāne saṃśayituṃ devi dharmajñe priyabhāṣiṇi<BR>
13,134.057d@015_0261	tvad ṛte māṃ hi vai praṣṭuṃ na śakyaṃ kena cit priye<BR>
13,134.057d@015_0262	prakāśaṃ yadi vā guhyaṃ tvatpriyārthaṃ bravīmy aham<BR>
13,134.057d@015_0263	śṛṇu tat sarvam akhilam asyāṃ saṃsadi bhāmini<BR>
13,134.057d@015_0264	sarveṣām eva lokānāṃ kūṭasthaṃ viddhi māṃ priye<BR>
13,134.057d@015_0265	madadhīnās trayo lokā yathā viṣṇau tathā mayi<BR>
13,134.057d@015_0266	sraṣṭā viṣṇur ahaṃ goptā iti tad viddhi bhāmini<BR>
13,134.057d@015_0267	tasmād yadā māṃ spṛśati śubhaṃ vā yadi vetarat<BR>
13,134.057d@015_0268	tathaivedaṃ jagat sarvaṃ tat tad bhavati śobhane<BR>
13,134.057d@015_0269	etad guhyam ajānantyā tvayā bālyād anindite<BR>
13,134.057d@015_0270	netre me pihite devi krīḍanārthaṃ dṛḍhavrate<BR>
13,134.057d@015_0271	tvatkṛte naṣṭacandrārkaṃ jagad āsīd bhṛśākulam<BR>
13,134.057d@015_0272	naṣṭāditye tamobhūte loke girisute priye<BR>
13,134.057d@015_0273	tṛtīyaṃ locanaṃ sṛṣṭaṃ lokān saṃrakṣituṃ mayā<BR>
13,134.057d@015_0274	asyaiva tejasākṣṇo me mathito 'yaṃ giriḥ śubhe<BR>
13,134.057d@015_0275	vṛkṣagulmalatākīrṇo vyālādhyuṣitakaṃdaraḥ<BR>
13,134.057d@015_0276	tvatpriyārthaṃ kṛto devi prakṛtisthaḥ punar mayā<BR>
13,134.057d@015_0277	nāradaḥ<BR>
13,134.057d@015_0277	kathitaṃ saṃśayasthānaṃ nirviśaṅkā bhava priye<BR>
13,134.057d@015_0278	kṣaṇajñā devadevasya śrotukāmā priyaṃ hitam<BR>
13,134.057d@015_0279	umā devī mahādevam apṛcchat punar eva tu<BR>
13,134.057d@015_0280	bhagavan devadeveśa sarvadevanamaskṛta<BR>
13,134.057d@015_0281	caturmukho vai bhagavān abhavat kena hetunā<BR>
13,134.057d@015_0282	bhagavan kena vai vaktram aindram adbhutadarśanam<BR>
13,134.057d@015_0283	uttaraṃ cāpi bhagavan paścimaṃ śubhadarśanam<BR>
13,134.057d@015_0284	dakṣiṇaṃ ca mukhaṃ raudraṃ kenordhvaṃ jaṭilāvṛtam<BR>
13,134.057d@015_0285	yathādiśaṃ mahādeva śrotum icchāmi kāraṇam<BR>
13,134.057d@015_0286	maheśvaraḥ<BR>
13,134.057d@015_0286	eṣa me saṃśayo deva tan me śaṃsitum arhasi<BR>
13,134.057d@015_0287	tad ahaṃ te pravakṣyāmi yat tvaṃ pṛcchasi bhāmini<BR>
13,134.057d@015_0288	purāsurau mahāghorau lokodvegakarau bhṛśam<BR>
13,134.057d@015_0289	++++<BR>
13,134.057d@015_0290	sundopasundanāmānāv āsatur bahugarvitau<BR>
13,134.057d@015_0291	aśastravadhyau balinau parasparahitaiṣiṇau<BR>
13,134.057d@015_0292	tayor eva vināśāya nirmitā viśvakarmaṇā<BR>
13,134.057d@015_0293	mṛgapakṣigaṇānāṃ ca sthāvarāṇāṃ tathaiva ca<BR>
13,134.057d@015_0294	sarvataḥ sāram uddhṛtya tilaśo lokapūjitā<BR>
13,134.057d@015_0295	tilottameti vikhyātā apsarāḥ sā babhūva ha<BR>
13,134.057d@015_0296	devakāryaṃ kariṣyantī hāvabhāvasamanvitā<BR>
13,134.057d@015_0297	sā tu paryantam āgamya rūpeṇāpratimā bhuvi<BR>
13,134.057d@015_0298	mayā bahumatā ceyaṃ devakāryaṃ kariṣyati<BR>
13,134.057d@015_0299	iti matvā tadā cāhaṃ kurvantīṃ māṃ pradakṣiṇam<BR>
13,134.057d@015_0300	tathaiva tāṃ didṛkṣuś ca caturvaktro 'bhavaṃ priye<BR>
13,134.057d@015_0301	aindraṃ mukham idaṃ pūrvaṃ tapaścaryāparaṃ sadā<BR>
13,134.057d@015_0302	dakṣiṇaṃ me mukhaṃ divyaṃ raudraṃ saṃharati prajāḥ<BR>
13,134.057d@015_0303	lokakāryaparaṃ nityaṃ paścimaṃ me mukhaṃ priye<BR>
13,134.057d@015_0304	vedān adhīte satatam adbhutaṃ cottaraṃ mukham<BR>
13,134.057d@015_0305	umā<BR>
13,134.057d@015_0305	etat te sarvam ākhyātaṃ kiṃ bhūyaḥ śrotum icchasi<BR>
13,134.057d@015_0306	bhagavañ śrotum icchāmi śūlapāṇe varaprada<BR>
13,134.057d@015_0307	maheśvaraḥ<BR>
13,134.057d@015_0307	kimarthaṃ nīlatā kaṇṭhe bhāti barhanibhā tava<BR>
13,134.057d@015_0308	hanta te kathayiṣyāmi śṛṇu devi samāhitā<BR>
13,134.057d@015_0309	purā yugāntare yatnād amṛtārthaṃ surāsuraiḥ<BR>
13,134.057d@015_0310	balavadbhir vimathitaś cirakālaṃ mahodadhiḥ<BR>
13,134.057d@015_0311	rajjunā nāgarājena mathyamāne mahodadhau<BR>
13,134.057d@015_0312	viṣaṃ tatra samudbhūtaṃ sarvalokavināśanam<BR>
13,134.057d@015_0313	tad dṛṣṭvā vibudhāḥ sarve tadā vimanaso 'bhavan<BR>
13,134.057d@015_0314	grastaṃ hi tan mayā devi lokānāṃ hitakāraṇāt<BR>
13,134.057d@015_0315	tatkṛtā nīlatā cāsīt kaṇṭhe barhinibhā śubhe<BR>
13,134.057d@015_0316	tadāprabhṛti caivāhaṃ nīlakaṇṭha iti smṛtaḥ<BR>
13,134.057d@015_0317	umā<BR>
13,134.057d@015_0317	etat te sarvam ākhyātaṃ kiṃ bhūyaḥ śrotum icchasi<BR>
13,134.057d@015_0318	nīlakaṇṭha namas te 'stu sarvalokasukhāvaha<BR>
13,134.057d@015_0319	bahūnām āyudhānāṃ tvaṃ pinākaṃ dhartum icchasi<BR>
13,134.057d@015_0320	maheśvaraḥ<BR>
13,134.057d@015_0320	kimarthaṃ devadeveśa tan me śaṃsitum arhasi<BR>
13,134.057d@015_0321	śastrāgamaṃ te vakṣyāmi śṛṇu dharmyaṃ śucismite<BR>
13,134.057d@015_0322	yugāntare mahādevi kaṇvo nāma mahāmuniḥ<BR>
13,134.057d@015_0323	sa hi divyāṃ tapaścaryāṃ kartum evopacakrame<BR>
13,134.057d@015_0324	tathā tasya tapo ghoraṃ carataḥ kālaparyayāt<BR>
13,134.057d@015_0325	valmīkaṃ punar udbhūtaṃ tasyaiva śirasi priye<BR>
13,134.057d@015_0326	veṇur valmīkasaṃyogān mūrdhni tasya babhūva ha<BR>
13,134.057d@015_0327	dharamāṇaś ca tat sarvaṃ tapaścaryām athākarot<BR>
13,134.057d@015_0328	tasmai brahmā varaṃ dātuṃ jagāma tapasārcitaḥ<BR>
13,134.057d@015_0329	dattvā tasmai varaṃ devo veṇuṃ dṛṣṭvā tv acintayat<BR>
13,134.057d@015_0330	lokakāryaṃ samuddiśya veṇunānena bhāmini<BR>
13,134.057d@015_0331	cintayitvā tam ādāya kārmukārthe nyayojayat<BR>
13,134.057d@015_0332	viṣṇor mama ca sāmarthyaṃ jñātvā lokapitāmahaḥ<BR>
13,134.057d@015_0333	dhanuṣī dve tadā prādād viṣṇave ca mamaiva ca<BR>
13,134.057d@015_0334	pinākaṃ nāma me cāpaṃ śārṅgaṃ nāma harer dhanuḥ<BR>
13,134.057d@015_0335	tṛtīyam avaśeṣeṇa gāṇḍīvam abhavad dhanuḥ<BR>
13,134.057d@015_0336	tac ca somāya nirdiśya brahmalokaṃ gataḥ punaḥ<BR>
13,134.057d@015_0337	umā<BR>
13,134.057d@015_0337	etat te sarvam ākhyātaṃ śastrāgamam anindite<BR>
13,134.057d@015_0338	bhagavan sarvabhūteśa pinākaparaśupriya<BR>
13,134.057d@015_0339	vāhaneṣu tathānyeṣu satsu bhūtapate tava<BR>
13,134.057d@015_0340	ayaṃ tu vṛṣabhaḥ kasmād vāhanatvam upāgamat<BR>
13,134.057d@015_0341	maheśvaraḥ<BR>
13,134.057d@015_0341	eṣa me saṃśayo deva taṃ me śaṃsitum arhasi<BR>
13,134.057d@015_0342	tad ahaṃ te pravakṣyāmi vāhanaṃ sa yathābhavat<BR>
13,134.057d@015_0343	ādisarge purā gāvaḥ śvetavarṇāḥ śucismite<BR>
13,134.057d@015_0344	balasaṃhananopetā darpayuktāś caranti tāḥ<BR>
13,134.057d@015_0345	ahaṃ tu tapa ātiṣṭhe tasmin kāle śubhānane<BR>
13,134.057d@015_0346	ekapādaś cordhvabāhur lokārthaṃ himavadgirau<BR>
13,134.057d@015_0347	gāvo me pārśvam āviśya darpotsiktāḥ samantataḥ<BR>
13,134.057d@015_0348	sthānabhraṃśaṃ tu me devi cakrire bahuśas tathā<BR>
13,134.057d@015_0349	apacāreṇa caitāsāṃ manaḥkṣobho 'bhavan mama<BR>
13,134.057d@015_0350	tasmād dagdhā mayā gāvo roṣāviṣṭena cetasā<BR>
13,134.057d@015_0351	tasmiṃs tu vyasane ghore vartamāne paśūn prati<BR>
13,134.057d@015_0352	anena vṛṣabheṇāhaṃ śamitaḥ saṃprasādanaiḥ<BR>
13,134.057d@015_0353	tadāprabhṛti śāntāś ca varṇabhedatvam āgatāḥ<BR>
13,134.057d@015_0354	śveto 'yaṃ vṛṣabho devi pūrvasaṃskārasaṃyutaḥ<BR>
13,134.057d@015_0355	vāhanatve dhvajatve me tadāprabhṛti yojitaḥ<BR>
13,134.057d@015_0356	tasmān me gopatitvaṃ ca devair gobhiś ca kalpitam<BR>
13,134.057d@015_0357	umā<BR>
13,134.057d@015_0357	prasannaś cābhavaṃ devi tadā gopatitāṃ gataḥ<BR>
13,134.057d@015_0358	bhagavan sarvabhūteśa śūlapāṇe vṛṣadhvaja<BR>
13,134.057d@015_0359	āvāseṣu vicitreṣu ramyeṣu ca śubheṣu ca<BR>
13,134.057d@015_0360	satsu cānyeṣu deśeṣu śmaśāne ramase katham<BR>
13,134.057d@015_0361	keśāsthikalile bhīme kapālaśatasaṃkule<BR>
13,134.057d@015_0362	sṛgālagṛdhrasaṃpūrṇe śavadhūmasamākule<BR>
13,134.057d@015_0363	citāgniviṣame ghore gahane ca bhayānake<BR>
13,134.057d@015_0364	evaṃ kalevarakṣetre durdarśe ramase katham<BR>
13,134.057d@015_0365	maheśvaraḥ<BR>
13,134.057d@015_0365	eṣa me saṃśayo deva tan me śaṃsitum arhasi<BR>
13,134.057d@015_0366	hanta te kathayiṣyāmi śṛṇu devi samāhitā<BR>
13,134.057d@015_0367	āvāsārthaṃ purā devi śuddhānveṣī śucismite<BR>
13,134.057d@015_0368	nādhyagacchaṃ ciraṃ kālaṃ deśaṃ śucitamaṃ śubhe<BR>
13,134.057d@015_0369	eṣa me 'bhiniveśo 'bhūt tasmin kāle prajāḥ prati<BR>
13,134.057d@015_0370	ākulaṃ sumahad ghoraṃ prādurāsīt samantataḥ<BR>
13,134.057d@015_0371	saṃbhūtā bhūtasṛṣṭiś ca ghorā lokabhayāvahā<BR>
13,134.057d@015_0372	nānāvarṇavirūpāś ca tīkṣṇadaṃṣṭrāḥ prahāriṇaḥ<BR>
13,134.057d@015_0373	piśācarakṣovadanāḥ prāṇināṃ prāṇahāriṇaḥ<BR>
13,134.057d@015_0374	yatas tataś caranti sma nighnantaḥ prāṇino bhṛśam<BR>
13,134.057d@015_0375	evaṃ loke kṣayaṃ yāte prāṇihīne pitāmahaḥ<BR>
13,134.057d@015_0376	cintayaṃs tatpratīkāraṃ māṃ ca śaktaṃ hi nigrahe<BR>
13,134.057d@015_0377	evaṃ jñātvā tadā brahmā tasmin karmaṇy ayojayat<BR>
13,134.057d@015_0378	tac ca prāṇidayārthaṃ tu mayāpy anumataṃ priye<BR>
13,134.057d@015_0379	tasmāt saṃrakṣitā devi bhūtebhyaḥ prāṇino bhayāt<BR>
13,134.057d@015_0380	asmāc chmaśānān medhyaṃ tu nāsti kiṃ cid anindite<BR>
13,134.057d@015_0381	niḥsaṃpātaṃ manuṣyāṇāṃ tasmāc chucitamaṃ smṛtam<BR>
13,134.057d@015_0382	bhūtasṛṣṭiṃ tu tāṃ cāhaṃ śmaśāne saṃnyaveśayam<BR>
13,134.057d@015_0383	tatrasthaḥ sarvalokānāṃ vinihanmi priye bhayam<BR>
13,134.057d@015_0384	na ca bhūtagaṇenāhaṃ vinā vasitum utsahe<BR>
13,134.057d@015_0385	tasmān me saṃnivāsāya śmaśāne rocate manaḥ<BR>
13,134.057d@015_0386	medhyakāmair dvijair nityaṃ medhyam ity abhidhīyate<BR>
13,134.057d@015_0387	ācaradbhir vrataṃ raudraṃ mokṣakāmaiś ca sevyate<BR>
13,134.057d@015_0388	sthānaṃ me tatra vihitaṃ vīrasthānam iti priye<BR>
13,134.057d@015_0389	kapālaśatasaṃpūrṇaṃ bhīmarūpaṃ bhayānakam<BR>
13,134.057d@015_0390	madhyāhne saṃdhyayos tatra nakṣatre rudradaivate<BR>
13,134.057d@015_0391	āyuṣkāmair aśuddhair vā na gantavyam iti sthitiḥ<BR>
13,134.057d@015_0392	mad anyena na śakyaṃ hi nihantuṃ bhūtajaṃ bhayam<BR>
13,134.057d@015_0393	tatrastho 'haṃ prajāḥ sarvāḥ pālayāmi dine dine<BR>
13,134.057d@015_0394	manniyogād bhūtasaṃghā na ca ghnantīha kiṃ cana<BR>
13,134.057d@015_0395	tasmāl lokahitārthāya śmaśāne ramayāmy aham<BR>
13,134.057d@015_0396	umā<BR>
13,134.057d@015_0396	etat te sarvam ākhyātaṃ kiṃ bhūyaḥ śrotum icchasi<BR>
13,134.057d@015_0397	bhagavan devadeveśa trinetra vṛṣabhadhvaja<BR>
13,134.057d@015_0398	piṅgalaṃ vikṛtaṃ bhāti rūpaṃ te subhayānakam<BR>
13,134.057d@015_0399	bhasmadigdhaṃ virūpākṣaṃ tīkṣṇadaṃṣṭraṃ jaṭākulam<BR>
13,134.057d@015_0400	vyāghroragatvaksaṃvītaṃ kapilaśmaśrusaṃtatam<BR>
13,134.057d@015_0401	raudraṃ bhayānakaṃ ghoraṃ śūlapaṭṭasasaṃyutam<BR>
13,134.057d@015_0402	maheśvaraḥ<BR>
13,134.057d@015_0402	kimartham īdṛśaṃ rūpaṃ tan me śaṃsitum arhasi<BR>
13,134.057d@015_0403	tad ahaṃ kathayiṣyāmi śṛṇu tattvaṃ samāhitā<BR>
13,134.057d@015_0404	dvividho laukiko bhāvaḥ śītam uṣṇam iti priye<BR>
13,134.057d@015_0405	tayor vigrathitaṃ sarvaṃ saumyāgneyam idaṃ jagat<BR>
13,134.057d@015_0406	saumyatvaṃ satataṃ viṣṇau mayy āgneyaṃ pratiṣṭhitam<BR>
13,134.057d@015_0407	anena vapuṣā nityaṃ sarvalokān bibharmy aham<BR>
13,134.057d@015_0408	raudrākṛti virūpākṣaṃ śūlapaṭṭasasaṃyutam<BR>
13,134.057d@015_0409	āgneyam iti me rūpaṃ devi lokahite ratam<BR>
13,134.057d@015_0410	yady ahaṃ viparītaḥ syām etat tyaktvā śubhānane<BR>
13,134.057d@015_0411	tadaiva sarvalokānāṃ viparītaṃ pravartate<BR>
13,134.057d@015_0412	tasmān mayedaṃ dhriyate rūpaṃ lokahitaiṣiṇā<BR>
13,134.057d@015_0413	umā<BR>
13,134.057d@015_0413	iti te kathitaṃ devi kiṃ bhūyaḥ śrotum icchasi<BR>
13,134.057d@015_0414	bhagavan devadeveśa śūlapāṇe vṛṣadhvaja<BR>
13,134.057d@015_0415	kimarthaṃ candrarekhā te śirobhāge virocate<BR>
13,134.057d@015_0416	maheśvaraḥ<BR>
13,134.057d@015_0416	śrotum icchāmy ahaṃ deva tan me śaṃsitum arhasi<BR>
13,134.057d@015_0417	tad ahaṃ te pravakṣyāmi śṛṇu kalyāṇi kāraṇam<BR>
13,134.057d@015_0418	purāhaṃ kāraṇād devi kopayuktaḥ śucismite<BR>
13,134.057d@015_0419	dakṣayajñavadhārthāya bhūtasaṃghasamāvṛtaḥ<BR>
13,134.057d@015_0420	tasmin kratuvadhe ghore yajñabhāganimittataḥ<BR>
13,134.057d@015_0421	devā vibhraṃśitās te vai yeṣāṃ bhāgaḥ kratau kṛtaḥ<BR>
13,134.057d@015_0422	somas tatra mayā devi kupitena bhṛśārditaḥ<BR>
13,134.057d@015_0423	paśyaṃś cānaparādhī san pādāṅguṣṭhena pīḍitaḥ<BR>
13,134.057d@015_0424	tathā vinikṛtenāhaṃ sāmapūrvaṃ prasāditaḥ<BR>
13,134.057d@015_0425	tan me cintayataś cāsīt paścāttāpaḥ punaḥ priye<BR>
13,134.057d@015_0426	tadāprabhṛti somaṃ hi śirasā dhārayāmy aham<BR>
13,134.057d@015_0427	evaṃ me pāpahānis tu bhaved iti matir mama<BR>
13,134.057d@015_0428	tadāprabhṛti vai somo mūrdhni saṃdṛśyate sadā<BR>
13,134.057d@015_0428	nāradaḥ<BR>
13,134.057d@015_0429	evaṃ bruvati deveśe vismitāḥ paramarṣayaḥ<BR>
13,134.057d@015_0430	vāgbhiḥ sāñjalimālābhir abhituṣṭuvur īśvaram<BR>
13,134.057d@015_0431	namaḥ śaṃkara deveśa namaḥ sarvajagadguro<BR>
13,134.057d@015_0432	namo devādidevāya namaḥ śaśikalādhara<BR>
13,134.057d@015_0433	namo ghoratarād ghora namo rudra bhayaṃkara<BR>
13,134.057d@015_0434	namaḥ śāntatarāc chānta namaś candrasya pālaka<BR>
13,134.057d@015_0435	namaḥ somāya devāya namas tubhyaṃ caturmukha<BR>
13,134.057d@015_0436	namo bhūtapate śaṃbho jahnukanyāmbuśekhara<BR>
13,134.057d@015_0437	namas triśūlahastāya pannagābharaṇāya ca<BR>
13,134.057d@015_0438	namo 'stu viṣamākṣāya dakṣayajñapradāhaka<BR>
13,134.057d@015_0439	namo 'stu bahunetrāya lokarakṣaṇatatpara<BR>
13,134.057d@015_0440	aho devasya māhātmyaṃ mahādevasya vai kṛpā<BR>
13,134.057d@015_0441	evaṃ dharmaparatvaṃ ca devadevasya cārhati<BR>
13,134.057d@015_0442	evaṃ bruvatsu muniṣu vaco devy abravīd dharam<BR>
13,134.057d@015_0443	prītyarthaṃ ca munīnāṃ sā kṣaṇajñā paramaṃ hitam<BR>
13,134.057d@015_0444	bhagavan devadeveśa sarvalokanamaskṛta<BR>
13,134.057d@015_0445	asya vai ṛṣisaṃghasya mama ca priyakāmyayā<BR>
13,134.057d@015_0446	varṇāśramagataṃ dharmaṃ vaktum arhasy aśeṣataḥ<BR>
13,134.057d@015_0447	na tṛptir asti deveśa śravaṇīyaṃ hi te vacaḥ<BR>
13,134.057d@015_0448	sadharmacāriṇī ceyaṃ bhaktā ceyam iti prabho<BR>
13,134.057d@015_0449	vaktum arhasi deveśa lokānāṃ hitakāmyayā<BR>
13,134.057d@015_0450	maheśvaraḥ<BR>
13,134.057d@015_0450	yāthātathyena tat sarvaṃ vaktum arhasi śaṃkara<BR>
13,134.057d@015_0451	hanta te kathayiṣyāmi yat te devi manaḥpriyam<BR>
13,134.057d@015_0452	śṛṇu tat sarvam akhilaṃ dharmaṃ varṇāśramāśritam<BR>
13,134.057d@015_0453	brāhmaṇāḥ kṣatriyā vaiśyāḥ śūdrāś ceti caturvidhāḥ<BR>
13,134.057d@015_0454	brahmaṇā vihitāḥ pūrvaṃ lokatantram abhīpsatā<BR>
13,134.057d@015_0455	karmāṇi ca tadarhāṇi śāstreṣu vihitāni vai<BR>
13,134.057d@015_0456	yadi cedekavarṇaṃ syāj jagat sarvaṃ vinaśyati<BR>
13,134.057d@015_0457	sahaiva devair varṇāni catvāri vihitāny uta<BR>
13,134.057d@015_0458	mukhato brāhmaṇāḥ sṛṣṭās tasmāt te vāgviśāradāḥ<BR>
13,134.057d@015_0459	bāhubhyāṃ kṣatriyāḥ sṛṣṭās tasmād bāhubalānvitāḥ<BR>
13,134.057d@015_0460	udarād udgatā vaiśyās tasmād vārtopajīvinaḥ<BR>
13,134.057d@015_0461	śūdrāś ca pādataḥ sṛṣṭās tasmāt te paricārakāḥ<BR>
13,134.057d@015_0462	teṣāṃ dharmāṃś ca karmāṇi śṛṇu devi samāhitā<BR>
13,134.057d@015_0463	viprāḥ kṛtā bhūmidevā lokānāṃ dhāraṇe kṛtāḥ<BR>
13,134.057d@015_0464	te kaiś cin nāvamantavyā brāhmaṇā hitam icchubhiḥ<BR>
13,134.057d@015_0465	yadi te brāhmaṇā na syur dānayogavahāḥ sadā<BR>
13,134.057d@015_0466	ubhayor lokayor devi sthitir na syāt samāsataḥ<BR>
13,134.057d@015_0467	lokeṣu durlabhaṃ kiṃ tu brāhmaṇatvam iti smṛtam<BR>
13,134.057d@015_0468	abudho vā daridro vā pūjanīyaḥ sadaiva saḥ<BR>
13,134.057d@015_0469	brāhmaṇaṃ yo 'vamanyeta nindayet krośayec ca vā<BR>
13,134.057d@015_0470	prahareta hared vāpi dhanaṃ teṣāṃ narādhamaḥ<BR>
13,134.057d@015_0471	kārayed dhīnakarmāṇi kāmalobhavimohanāt<BR>
13,134.057d@015_0472	sa ca mām avamanyeta māṃ krośati ca nindati<BR>
13,134.057d@015_0473	mām eva praharen mūḍho maddhanasyāpahārakaḥ<BR>
13,134.057d@015_0474	mamaiva prekṣaṇaṃ kṛtvā nandate mūḍhacetanaḥ<BR>
13,134.057d@015_0475	svādhyāyo yajanaṃ dānaṃ tasya dharma iti sthitiḥ<BR>
13,134.057d@015_0476	karmāṇy adhyāpanaṃ caiva yājanaṃ ca pratigrahaḥ<BR>
13,134.057d@015_0477	satyaṃ śāntis tapaḥ śaucaṃ tasya dharmaḥ sanātanaḥ<BR>
13,134.057d@015_0478	vikrayo rasadhānyānāṃ brāhmaṇasya vigarhitaḥ<BR>
13,134.057d@015_0479	anāpadi ca śūdrānnaṃ vṛṣalīsaṃgrahas tathā<BR>
13,134.057d@015_0480	tapa eva sadā dharmo brāhmaṇasya na saṃśayaḥ<BR>
13,134.057d@015_0481	sa tu dharmārtham utpannaḥ pūrvaṃ dhātrā tapobalāt<BR>
13,134.057d@015_0482	tasyopanayanaṃ dharmo nityaṃ codakadhāraṇam<BR>
13,134.057d@015_0483	rahasyaśravaṇaṃ dharmo vedavrataniṣevaṇam<BR>
13,134.057d@015_0484	agnikāryaṃ paro dharmo nityaṃ yajñopavītitā<BR>
13,134.057d@015_0485	śūdrānnavarjanaṃ dharmo dharmaḥ satpathasevanam<BR>
13,134.057d@015_0486	dharmo nityopavāsitvaṃ brahmacaryaṃ paraṃ tathā<BR>
13,134.057d@015_0487	amṛtāśyaṃ paraṃ dharmo gṛhapuṣpabalis tathā<BR>
13,134.057d@015_0488	gṛhasaṃmārjanaṃ dharma ālepanavidhis tathā<BR>
13,134.057d@015_0489	atithivratatā dharmo dharmas tretāgnidhāraṇam<BR>
13,134.057d@015_0490	iṣṭayaḥ paśubandhāś ca vidhipūrvaṃ paraṃ tapaḥ<BR>
13,134.057d@015_0491	daṃpatyoḥ samaśīlatvaṃ dharmo vai gṛhamedhinām<BR>
13,134.057d@015_0492	eṣa dvijanmano dharmo gārhasthye dharmadhāraṇam<BR>
13,134.057d@015_0493	yas tu kṣatragato dharmas tvayā devi pracoditaḥ<BR>
13,134.057d@015_0494	tam ahaṃ te pravakṣyāmi śṛṇu devi samāhitā<BR>
13,134.057d@015_0495	kṣatriyās tu tathā devi prajānāṃ pālane smṛtāḥ<BR>
13,134.057d@015_0496	yadi na kṣatriyo loke jagat syād adharottaram<BR>
13,134.057d@015_0497	rakṣaṇāt kṣatriyair eva jagad bhavati śāśvatam<BR>
13,134.057d@015_0498	tasyāpy adhyayanaṃ dānaṃ yajanaṃ dharmataḥ smṛtam<BR>
13,134.057d@015_0499	bhītānāṃ rakṣaṇaṃ caiva pāpānām anuśāsanam<BR>
13,134.057d@015_0500	satāṃ saṃpoṣaṇaṃ caiva karaṣaḍbhāgajīvanam<BR>
13,134.057d@015_0501	utsāhaḥ śastrajīvitvaṃ tasya dharmāḥ sanātanāḥ<BR>
13,134.057d@015_0502	bhṛtyānāṃ bharaṇaṃ dharmaḥ kṛte karmaṇy amoghatā<BR>
13,134.057d@015_0503	samyag raṇadhṛto dharmo dharmaḥ paurahitakriyā<BR>
13,134.057d@015_0504	vyavahārasthitir nityaṃ guṇam etan mahīpateḥ<BR>
13,134.057d@015_0505	ārtahastaprado rājā dharmaṃ prāpnoty anuttamam<BR>
13,134.057d@015_0506	evaṃ te vihitāḥ pūrvair dharmāḥ karmavidhānataḥ<BR>
13,134.057d@015_0507	tathaiva devi vaiśyāś ca lokayātrāhitāḥ smṛtāḥ<BR>
13,134.057d@015_0508	anye tān upajīvanti pratyakṣaphaladā hi te<BR>
13,134.057d@015_0509	yadi na syus tathā vaiśyā na bhaveyus tathā pare<BR>
13,134.057d@015_0510	teṣām adhyayanaṃ dānaṃ yajanaṃ dharma iṣyate<BR>
13,134.057d@015_0511	vaiśyasya satataṃ dharmaḥ pāśupālyaṃ kṛṣis tathā<BR>
13,134.057d@015_0512	agnihotraparispandās trayo varṇā dvijātayaḥ<BR>
13,134.057d@015_0513	vāṇijyaṃ satpathe sthānam ātitheyaṃ sadā bhavet<BR>
13,134.057d@015_0514	viprāṇāṃ svāgataṃ nyāyo vaiśyadharmaḥ sanātanaḥ<BR>
13,134.057d@015_0515	tilagandharasāś caiva na vikreyāḥ kathaṃ cana<BR>
13,134.057d@015_0516	vaṇikpatham upāsadbhir vaiśyair vaiśyapathi sthitaiḥ<BR>
13,134.057d@015_0517	sarvātithyaṃ trivargasya yathāśakti divāniśam<BR>
13,134.057d@015_0518	evaṃ te vihitā devi lokayātrā svayaṃbhuvā<BR>
13,134.057d@015_0519	tathaiva śūdrā vihitāḥ sarvadharmaprasādhakāḥ<BR>
13,134.057d@015_0520	śūdrāś ca yadi te na syuḥ karmakartā na vidyate<BR>
13,134.057d@015_0521	trayaḥ pūrve śūdramūlās tasmāt karmakarāḥ smṛtāḥ<BR>
13,134.057d@015_0522	brāhmaṇādiṣu śuśrūṣā dāsadharma iti smṛtaḥ<BR>
13,134.057d@015_0523	vārtā ca kārukarmāṇi śilpaṃ nāṭyaṃ tathaiva ca<BR>
13,134.057d@015_0524	ahiṃsakaḥ śubhācāro daivatadvijavandakaḥ<BR>
13,134.057d@015_0525	śūdro dharmaphalair iṣṭaiḥ svadharmeṇopayujyate<BR>
13,134.057d@015_0526	evamādi tathānyac ca śūdrakarma iti smṛtam<BR>
13,134.057d@015_0527	te 'py evaṃ vihitā loke karmayogāḥ śubhānane<BR>
13,134.057d@015_0528	evaṃ caturṇāṃ varṇānāṃ puṇyalokāḥ paratra ca<BR>
13,134.057d@015_0529	vihitāś ca tathā dṛṣṭā yathāvad dharmacāriṇām<BR>
13,134.057d@015_0530	eṣa varṇāśrayo dharmaḥ karma caiva tadarpaṇam<BR>
13,134.057d@015_0531	umā<BR>
13,134.057d@015_0531	kathitaṃ śrotukāmāyāḥ kiṃ bhūyaḥ śrotum icchasi<BR>
13,134.057d@015_0532	bhagavan devadeveśa namas te vṛṣabhadhvaja<BR>
13,134.057d@015_0533	maheśvaraḥ<BR>
13,134.057d@015_0533	śrotum icchāmy ahaṃ deva dharmam āśramiṇāṃ vibho<BR>
13,134.057d@015_0534	athāśramagataṃ dharmaṃ śṛṇu devi samāhitā<BR>
13,134.057d@015_0535	āśramāṇāṃ tu yo dharmaḥ kriyate brahmavādibhiḥ<BR>
13,134.057d@015_0536	gṛhasthaḥ pravaras teṣāṃ gārhasthyavratam āśritaḥ<BR>
13,134.057d@015_0537	pañcayajñakriyā śaucaṃ dāratuṣṭir atandritā<BR>
13,134.057d@015_0538	ṛtukālābhigamanaṃ dānayajñatapāṃsi ca<BR>
13,134.057d@015_0539	avipravāsas tasyeṣṭaṃ svādhyāyaś cāgnipūjanam<BR>
13,134.057d@015_0540	atithīnām ābhimukhyaṃ śaktyā ceṣṭanimantraṇam<BR>
13,134.057d@015_0541	anugrahaś ca sarveṣāṃ manovākkāyakarmabhiḥ<BR>
13,134.057d@015_0542	evamādi śubhaṃ cānyat kuryāt tadvṛttavān gṛhī<BR>
13,134.057d@015_0543	evaṃ saṃcaratas tasya puṇyalokā na saṃśayaḥ<BR>
13,134.057d@015_0544	tathaiva vānaprasthasya dharmāḥ proktāḥ sanātanāḥ<BR>
13,134.057d@015_0545	gṛhavāsaṃ samutsṛjya niścityaikamanāḥ śubhaiḥ<BR>
13,134.057d@015_0546	vanyair eva sadāhārair vartayed iti ca sthitiḥ<BR>
13,134.057d@015_0547	bhūmiśayyā jaṭāḥ śmaśrucarmavalkaladhāraṇam<BR>
13,134.057d@015_0548	devatātithisatkāro mahākṛcchrābhipūjanam<BR>
13,134.057d@015_0549	agnihotraṃ triṣavaṇaṃ nityaṃ tasya vidhīyate<BR>
13,134.057d@015_0550	brahmacaryaṃ kṣamā śaucaṃ tasya dharmāḥ sanātanāḥ<BR>
13,134.057d@015_0551	evaṃ sa vigate prāṇe devaloke mahīyate<BR>
13,134.057d@015_0552	yatidharmās tathā devi saṅgāṃs tyaktvā yatas tataḥ<BR>
13,134.057d@015_0553	ākiṃcanyam anārambhaḥ sarvataḥ śaucam ārjavam<BR>
13,134.057d@015_0554	sarvatra bhaikṣacaryā ca sarvatraiva vivāsanam<BR>
13,134.057d@015_0555	sadā dhyānaparatvaṃ ca doṣaśuddhiḥ kṣamā dayā<BR>
13,134.057d@015_0556	tattvānugatabuddhitvaṃ tasya dharmavidhir bhavet<BR>
13,134.057d@015_0557	brahmacārī ca yo devi janmaprabhṛti dīkṣitaḥ<BR>
13,134.057d@015_0558	brahmacaryaparo bhūtvā saṃśrayed gurum ātmanaḥ<BR>
13,134.057d@015_0559	sarvakāleṣu sarvatra gurupūjāṃ samācaret<BR>
13,134.057d@015_0560	bhaikṣacaryāgnikāryaṃ ca sadā jalaniṣevaṇam<BR>
13,134.057d@015_0561	svādhyāyaḥ satataṃ devi tasya dharmaḥ sanātanaḥ<BR>
13,134.057d@015_0562	tasya ceṣṭā tu gurvartham āprāṇāntam iti sthitiḥ<BR>
13,134.057d@015_0563	guror abhāve tatputre guruvad vṛttim ācaret<BR>
13,134.057d@015_0564	evaṃ so 'py amalāṃl lokān brāhmaṇaḥ pratipadyate<BR>
13,134.057d@015_0565	eṣa te kathito devi dharmaś cāśramavāsinām<BR>
13,134.057d@015_0566	cāturvarṇyāśrame yukto loka ity eva vidyate<BR>
13,134.057d@015_0567	umā<BR>
13,134.057d@015_0567	kathitaṃ te samāsena kiṃ bhūyaḥ śrotum icchasi<BR>
13,134.057d@015_0568	bhagavan devadeveśa tripurāntaka śaṃkara<BR>
13,134.057d@015_0569	ayaṃ tv ṛṣigaṇo deva tapas tepa iti prabho<BR>
13,134.057d@015_0570	tapasā karśitā nityaṃ taporjanaparāyaṇāḥ<BR>
13,134.057d@015_0571	asya kiṃlakṣaṇo dharmaḥ kīdṛśaś cāgamas tathā<BR>
13,134.057d@015_0572	etad icchāmy ahaṃ śrotuṃ tan me vada varaprada<BR>
13,134.057d@015_0572	nāradaḥ<BR>
13,134.057d@015_0573	evaṃ vadantyāṃ rudrāṇyām ṛṣayaḥ sādhu sādhv iti<BR>
13,134.057d@015_0574	abruvan hṛṣṭamanasaḥ sarve tadgatamānasāḥ<BR>
13,134.057d@015_0575	śṛṇvantīm ṛṣidharmāṃs tu ṛṣayaś cābhyapūjayan<BR>
13,134.057d@015_0576	tvatprasādād vayaṃ devi śroṣyāmaḥ paramaṃ hitam<BR>
13,134.057d@015_0577	dhanyāḥ khalu vayaṃ sarve pādamūlaṃ tavāśritāḥ<BR>
13,134.057d@015_0578	maheśvaraḥ<BR>
13,134.057d@015_0578	iti sarve tadā devīṃ vācā samabhipūjayan<BR>
13,134.057d@015_0579	nyāyatas tvaṃ mahābhāge śrotukāmā manasvini<BR>
13,134.057d@015_0580	hanta te kathayiṣyāmi munidharmaṃ śucismite<BR>
13,134.057d@015_0581	vānaprasthaṃ samāśritya kriyate bahudhā naraiḥ<BR>
13,134.057d@015_0582	bahuśākho bahuvidha ṛṣidharmaḥ sanātanaḥ<BR>
13,134.057d@015_0583	prāyaśaḥ svargabhogārtham ṛṣibhiḥ kriyate tapaḥ<BR>
13,134.057d@015_0584	tathā saṃcaratāṃ teṣāṃ devi dharmavidhiṃ śṛṇu<BR>
13,134.057d@015_0585	bhūtvā pūrvaṃ gṛhasthas tu putrānṛṇyam avāpya ca<BR>
13,134.057d@015_0586	kalatrakāryaṃ saṃsthāpya kāraṇāt saṃtyajed gṛham<BR>
13,134.057d@015_0587	avasthāpya mano dhṛtyā vyavasāyapuraḥsaraḥ<BR>
13,134.057d@015_0588	nirdvaṃdvo vā sadāro vā vanavāsāya saṃvrajet<BR>
13,134.057d@015_0589	deśāḥ paramapuṇyā ye nadīvanasamanvitāḥ<BR>
13,134.057d@015_0590	ābādhamuktāḥ prāyeṇa tīrthāyatanasaṃyutāḥ<BR>
13,134.057d@015_0591	tatra gatvā vidhiṃ jñātvā dīkṣāṃ kuryād yathākramam<BR>
13,134.057d@015_0592	dīkṣitvaikamanā bhūtvā paricaryāṃ samācaret<BR>
13,134.057d@015_0593	kālyotthānaṃ ca śaucaṃ ca sarvadevapraṇāmanam<BR>
13,134.057d@015_0594	śakṛdālepanaṃ kāye tyaktadoṣāpramāditā<BR>
13,134.057d@015_0595	sāyaṃ prātaś cābhiṣekam agnihotraṃ yathāvidhi<BR>
13,134.057d@015_0596	kāyaśaucaṃ ca kāryaṃ ca jaṭāvalkaladhāraṇam<BR>
13,134.057d@015_0597	satataṃ vanacaryā ca samitkusumakāraṇāt<BR>
13,134.057d@015_0598	nīvāragrahaṇaṃ kāle śākamūlopacāyanam<BR>
13,134.057d@015_0599	sadāyatanaśaucaṃ ca tasya dharmāya ceṣyate<BR>
13,134.057d@015_0600	atithīnām ābhimukhyaṃ tatparatvaṃ ca sarvaśaḥ<BR>
13,134.057d@015_0601	pādyāsanābhyāṃ saṃpūjā tathāhāranimantraṇam<BR>
13,134.057d@015_0602	agrāmyapacanaṃ kāle pitṛdevārcanaṃ tathā<BR>
13,134.057d@015_0603	paścād atithisatkāras tasya dharmāḥ sanātanāḥ<BR>
13,134.057d@015_0604	śiṣṭair dharmāsane caiva dharmārthasahitāḥ kathāḥ<BR>
13,134.057d@015_0605	pratiśrayavibhāgaś ca bhūmiśayyā śilāsu vā<BR>
13,134.057d@015_0606	vratopavāsayogaś ca kṣamā cendriyanigrahaḥ<BR>
13,134.057d@015_0607	divā rātrau yathāyogaṃ śaucaṃ dharmārthacintanā<BR>
13,134.057d@015_0608	evaṃ dharmāḥ purā dṛṣṭāḥ sāmānyā vanavāsinām<BR>
13,134.057d@015_0609	evaṃ vai yatamānasya kāladharmo yadā bhavet<BR>
13,134.057d@015_0610	tadaiva so 'bhijāyeta svargalokaṃ śucismite<BR>
13,134.057d@015_0611	tatra saṃvihitā bhogāḥ svargastrībhir anindite<BR>
13,134.057d@015_0612	paribhraṣṭo yadā svargād viśiṣṭas tu bhaven nṛpa<BR>
13,134.057d@015_0613	evaṃ dharmaḥ sadā devi sarveṣāṃ vanavāsinām<BR>
13,134.057d@015_0614	umā<BR>
13,134.057d@015_0614	etat te kathitaṃ sarvaṃ kiṃ bhūyaḥ śrotum icchasi<BR>
13,134.057d@015_0615	bhagavan devadeveśa ṛṣīṇāṃ caritaṃ śubham<BR>
13,134.057d@015_0616	maheśvaraḥ<BR>
13,134.057d@015_0616	viśeṣadharmān icchāmi śrotuṃ kautūhalaṃ hi me<BR>
13,134.057d@015_0617	tad ahaṃ te pravakṣyāmi śṛṇu devi samāhitā<BR>
13,134.057d@015_0618	vananityair vanaratair vānaprasthair maharṣibhiḥ<BR>
13,134.057d@015_0619	vanaṃ gurum ivālambya vastavyam iti niścayaḥ<BR>
13,134.057d@015_0620	vīraśayyām upāsadbhir vīrasthānopasevibhiḥ<BR>
13,134.057d@015_0621	vratopavāsair bahubhir grīṣme pañcatapais tathā<BR>
13,134.057d@015_0622	pañcayajñaparair nityaṃ paurṇamāsyaparāyaṇaiḥ<BR>
13,134.057d@015_0623	maṇḍūkaśāyair hemante śaivālāṅkurabhojanaiḥ<BR>
13,134.057d@015_0624	cīravalkalasaṃvītair mṛgājinadharais tathā<BR>
13,134.057d@015_0625	cāturmāsyaparaiḥ kaiś cid devadharmaparāyaṇaiḥ<BR>
13,134.057d@015_0626	evaṃvidhair vanagatais tapyate sumahat tapaḥ<BR>
13,134.057d@015_0627	evaṃ kṛtvā śubhaṃ karma paścād yāti triviṣṭapam<BR>
13,134.057d@015_0628	tatrāpi sumahat kālaṃ sa vihṛtya yathāsukham<BR>
13,134.057d@015_0629	jāyate mānuṣe loke dānabhogasamanvitaḥ<BR>
13,134.057d@015_0630	umā<BR>
13,134.057d@015_0630	tapoviśeṣasaṃyuktāḥ kathitās te śucismite<BR>
13,134.057d@015_0631	bhagavan sarvabhūteśa teṣu ye dārasaṃyutāḥ<BR>
13,134.057d@015_0632	maheśvaraḥ<BR>
13,134.057d@015_0632	kīdṛśaṃ caritaṃ teṣāṃ tan me śaṃsitum arhasi<BR>
13,134.057d@015_0633	ya ekapatnīdharmāṇaś caranti vipulaṃ tapaḥ<BR>
13,134.057d@015_0634	vindhyapādeṣu ye ke cid ye ca naimiṣavāsinaḥ<BR>
13,134.057d@015_0635	puṣkareṣu ca ye cānye nadīvanasamāśritāḥ<BR>
13,134.057d@015_0636	sarve te vidhidṛṣṭena caranti vipulaṃ tapaḥ<BR>
13,134.057d@015_0637	hiṃsādrohavimuktāś ca sarvabhūtānukampinaḥ<BR>
13,134.057d@015_0638	śāntā dāntā jitakrodhāḥ sarvātithyaparāyaṇāḥ<BR>
13,134.057d@015_0639	prāṇiṣv ātmopamā nityam ṛtukālābhigāminaḥ<BR>
13,134.057d@015_0640	svadārasahitā devi caranti vratam uttamam<BR>
13,134.057d@015_0641	vasanti sukham avyagrāḥ putradārasamanvitāḥ<BR>
13,134.057d@015_0642	teṣāṃ paricchadārambhāḥ kṛtyopakaraṇāni ca<BR>
13,134.057d@015_0643	gṛhasthavad vidhīyante yathāyogaṃ pramāṇataḥ<BR>
13,134.057d@015_0644	poṣaṇārthaṃ ca dārāṇām agnikāryārtham eva ca<BR>
13,134.057d@015_0645	gāvaś ca karṣaṇaṃ caiva sarvam etad vidhīyate<BR>
13,134.057d@015_0646	evaṃ vanagatair devi kartavyaṃ dārasaṃyutaiḥ<BR>
13,134.057d@015_0647	te svadāraiḥ samāyānti puṇyāṃl lokān dṛḍhavratāḥ<BR>
13,134.057d@015_0648	patibhiḥ saha ye dārāś caranti vipulaṃ tapaḥ<BR>
13,134.057d@015_0649	avyagrabhāvād aikātmyāt te ca gacchanti vai divam<BR>
13,134.057d@015_0650	etat te kathitaṃ devi kiṃ bhūyaḥ śrotum icchasi<BR>
13,134.057d@015_0650	umā<BR>
13,134.057d@015_0651	bhagavan devadeveśa teṣāṃ karmaphalaṃ vibho<BR>
13,134.057d@015_0652	maheśvaraḥ<BR>
13,134.057d@015_0652	śrotum icchāmy ahaṃ deva prasādāt te varaprada<BR>
13,134.057d@015_0653	vānaprasthagataṃ sarvaṃ phalapākaṃ śṛṇu priye<BR>
13,134.057d@015_0654	agniyogaṃ vrajan grīṣme naro dvādaśavārṣikam<BR>
13,134.057d@015_0655	rudraloke hi jāyeta vidhidṛṣṭena karmaṇā<BR>
13,134.057d@015_0656	udavāsavrataṃ kurvan varṣakāle dṛḍhavrataḥ<BR>
13,134.057d@015_0657	somaloke 'bhijāyeta naro dvādaśavārṣikam<BR>
13,134.057d@015_0658	kāṣṭhavan maunam āsthāya naro dvādaśavārṣikam<BR>
13,134.057d@015_0659	marutāṃ lokam āsthāya tatra bhogaiś ca yujyate<BR>
13,134.057d@015_0660	kaṇṭaśarkarasaṃyukte sthaṇḍile saṃviśen muniḥ<BR>
13,134.057d@015_0661	yakṣaloke 'bhijāyeta sahasrāṇi caturdaśa<BR>
13,134.057d@015_0662	varṣāṇāṃ bhogasaṃyukto naro dvādaśavārṣikam<BR>
13,134.057d@015_0663	vīrāsanagato yas tu kaṇṭakāphalakāśritaḥ<BR>
13,134.057d@015_0664	gandharveṣv abhijāyeta naro dvādaśavārṣikam<BR>
13,134.057d@015_0665	vīrasthāyī cordhvabāhur naro dvādaśavārṣikam<BR>
13,134.057d@015_0666	devaloke 'bhijāyeta divyabhogasamanvitaḥ<BR>
13,134.057d@015_0667	pādāṅguṣṭhena yas tiṣṭhed ūrdhvabāhur jitendriyaḥ<BR>
13,134.057d@015_0668	indraloke 'bhijāyeta sahasrāṇi caturdaśa<BR>
13,134.057d@015_0669	āhāraniyamaṃ kṛtvā munir dvādaśavārṣikam<BR>
13,134.057d@015_0670	nāgaloke 'bhijāyeta saṃvatsaragaṇān bahūn<BR>
13,134.057d@015_0671	evaṃ dṛḍhavratā devi vānaprasthāś ca karmabhiḥ<BR>
13,134.057d@015_0672	sthāneṣu teṣu tiṣṭhanti tadvad bhogasamanvitāḥ<BR>
13,134.057d@015_0673	tebhyo bhraṣṭāḥ punar devi jāyante nṛṣu bhoginaḥ<BR>
13,134.057d@015_0674	varṇottamakuleṣv eva dhanadhānyasamanvitāḥ<BR>
13,134.057d@015_0675	etat te kathitaṃ devi kiṃ bhūyaḥ śrotum icchasi<BR>
13,134.057d@015_0675	umā<BR>
13,134.057d@015_0676	eṣāṃ yāyāvarāṇāṃ tu dharmam icchāmi mānada<BR>
13,134.057d@015_0677	maheśvaraḥ<BR>
13,134.057d@015_0677	kṛpayā parayāviṣṭas taṃ me brūhi maheśvara<BR>
13,134.057d@015_0678	dharmaṃ yāyāvarāṇāṃ tu śṛṇu bhāmini tatparā<BR>
13,134.057d@015_0679	vratopavāsaśuddhāṅgās tīrthasnānaparāyaṇāḥ<BR>
13,134.057d@015_0680	dhṛtimantaḥ kṣamāyuktāḥ satyavrataparāyaṇāḥ<BR>
13,134.057d@015_0681	pakṣamāsopavāsaiś ca karśitā dharmadarśinaḥ<BR>
13,134.057d@015_0682	varṣaśītātapair eva kurvantaḥ paramaṃ tapaḥ<BR>
13,134.057d@015_0683	kālayogena gacchanti śakralokaṃ śucismite<BR>
13,134.057d@015_0684	tatra te bhogasaṃyuktā divyagandhasamanvitāḥ<BR>
13,134.057d@015_0685	divyabhūṣaṇasaṃyuktā vimānavaram āsthitāḥ<BR>
13,134.057d@015_0686	vicaranti yathākāmaṃ divyastrīgaṇasaṃyutāḥ<BR>
13,134.057d@015_0687	umā<BR>
13,134.057d@015_0687	etat te kathitaṃ devi bhūyaḥ śrotuṃ kim icchasi<BR>
13,134.057d@015_0688	maheśvaraḥ<BR>
13,134.057d@015_0688	teṣāṃ cakracarāṇāṃ tu dharmam icchāmi vai prabho<BR>
13,134.057d@015_0689	hanta te kathayiṣyāmi śṛṇu śākaṭikaṃ śubhe<BR>
13,134.057d@015_0690	saṃvahanto dhuraṃ dāraiḥ śākaṭānāṃ tu sarvadā<BR>
13,134.057d@015_0691	prārthayante yathā grāmyāḥ śakaṭair bhaikṣacaryayā<BR>
13,134.057d@015_0692	taporjanaparādhīnās tapasā kṣīṇakalmaṣāḥ<BR>
13,134.057d@015_0693	paryaṭanto diśaḥ sarvāḥ kāmakrodhavivarjitāḥ<BR>
13,134.057d@015_0694	svavaśād eva te mṛtyum abhikāṅkṣanti nityaśaḥ<BR>
13,134.057d@015_0695	indraloke tathā teṣāṃ nirmitā bhogasaṃcayāḥ<BR>
13,134.057d@015_0696	amaraiḥ saha te yānti devavad bhogasaṃyutāḥ<BR>
13,134.057d@015_0697	varāpsarobhiḥ saṃyuktāś cirakālam anindite<BR>
13,134.057d@015_0698	tenaiva kālayogena tridivaṃ yānti śobhane<BR>
13,134.057d@015_0699	tatra pramuditā bhogair vicaranti yathāsukham<BR>
13,134.057d@015_0700	umā<BR>
13,134.057d@015_0700	etat te kathitaṃ devi kiṃ bhūyaḥ śrotum icchasi<BR>
13,134.057d@015_0701	maheśvaraḥ<BR>
13,134.057d@015_0701	vaikhānasānāṃ vai dharmaṃ śrotum icchāmy ahaṃ prabho<BR>
13,134.057d@015_0702	teṣu vaikhānasā nāma vānaprasthāḥ śubhekṣaṇe<BR>
13,134.057d@015_0703	tīvreṇa tapasā yuktā dīptimantaḥ svatejasā<BR>
13,134.057d@015_0704	satyavrataparādhīnās teṣāṃ niṣkalmaṣaṃ tapaḥ<BR>
13,134.057d@015_0705	aśmakuṭṭās tathānye ca dantolūkhalinas tathā<BR>
13,134.057d@015_0706	śīrṇaparṇāśinaś cānye uñchayanti tathāpare<BR>
13,134.057d@015_0707	kapotavratinaś cānye kāpotīṃ vṛttim āsthitāḥ<BR>
13,134.057d@015_0708	paśupracāraniratāḥ phenapāś ca tathāpare<BR>
13,134.057d@015_0709	mṛgavan mṛgacaryāyāṃ saṃcaranti tathāpare<BR>
13,134.057d@015_0710	abbhakṣā vāyubhakṣāś ca nirāhārās tathaiva ca<BR>
13,134.057d@015_0711	saṃcaranti tapo ghoraṃ vyādhimṛtyuvivarjitāḥ<BR>
13,134.057d@015_0712	svavaśād eva te mṛtyum abhikāṅkṣanti nityaśaḥ<BR>
13,134.057d@015_0713	indraloke tathā teṣāṃ nirmitā bhogasaṃcayāḥ<BR>
13,134.057d@015_0714	amaraiḥ saha te yānti devavad bhogasaṃyutāḥ<BR>
13,134.057d@015_0715	varāpsarobhiḥ saṃyuktāś cirakālam anindite<BR>
13,134.057d@015_0716	umā<BR>
13,134.057d@015_0716	etat te kathitaṃ devi kiṃ bhūyaḥ śrotum icchasi<BR>
13,134.057d@015_0717	maheśvaraḥ<BR>
13,134.057d@015_0717	bhagavañ śrotum icchāmi vālakhilyāṃs tapodhanān<BR>
13,134.057d@015_0718	dharmacaryāṃ tathā devi vālakhilyagatāṃ śṛṇu<BR>
13,134.057d@015_0719	mṛganirmokavasanā nirdvaṃdvās te tapodhanāḥ<BR>
13,134.057d@015_0720	aṅguṣṭhamātrāḥ suśroṇi sveṣv evāṅgeṣu saṃyutāḥ<BR>
13,134.057d@015_0721	te mṛtyuviṣayātītās tapaḥsiddhās tapobalāḥ<BR>
13,134.057d@015_0722	jitāhārā jitakrodhāḥ sarvabhogeṣu niḥspṛhāḥ<BR>
13,134.057d@015_0723	tapaścaraṇam icchanto lokārthaṃ paramodyatāḥ<BR>
13,134.057d@015_0724	udyantaṃ satataṃ sūryaṃ stuvanto vividhaiḥ stavaiḥ<BR>
13,134.057d@015_0725	bhāskarasyaiva kiraṇaiḥ saha saṃyānti nityadā<BR>
13,134.057d@015_0726	dyotayante diśaḥ sarvā dharmajñāḥ satyavādinaḥ<BR>
13,134.057d@015_0727	teṣv eva nirmalaṃ satyaṃ lokārthaṃ tu pratiṣṭhitam<BR>
13,134.057d@015_0728	loko 'yaṃ dhāryate devi teṣām eva tapobalāt<BR>
13,134.057d@015_0729	mahātmanāṃ tu tapasā satyena ca śucismite<BR>
13,134.057d@015_0730	kṣamayā ca mahābhāge bhūtānāṃ saṃsthitiṃ viduḥ<BR>
13,134.057d@015_0731	prajārtham api lokārthaṃ mahadbhiḥ kriyate tapaḥ<BR>
13,134.057d@015_0732	tapasā prāpyate sarvaṃ tapasā prāpyate phalam<BR>
13,134.057d@015_0733	duṣprāpam api yal loke tapasā prāpyate hi tat<BR>
13,134.057d@015_0734	pañcabhūtasthitiś caiva lokasṛṣṭivivardhanam<BR>
13,134.057d@015_0735	etat sarvaṃ samāsena tapoyogād vinirmitam<BR>
13,134.057d@015_0736	tasmād ayaṃ ṛṣigaṇas tapas tepa iti priye<BR>
13,134.057d@015_0737	dharmānveṣī tapaḥ kartuṃ yatate satataṃ priye<BR>
13,134.057d@015_0738	amaratvaṃ vaśitvaṃ ca tapasā prārthayet sadā<BR>
13,134.057d@015_0739	etat te kathitaṃ sarvaṃ śṛṇvantyās te śrutaṃ priye<BR>
13,134.057d@015_0740	priyārtham ṛṣisaṃghasya lokānāṃ hitakāmyayā<BR>
13,134.057d@015_0740	nāradaḥ<BR>
13,134.057d@015_0741	iti bruvantaṃ deveśam ṛṣayaś cāpi tuṣṭuvuḥ<BR>
13,134.057d@015_0742	umā<BR>
13,134.057d@015_0742	bhūyaḥ paramakaṃ yatnaṃ tadāprabhṛti cakrire<BR>
13,134.057d@015_0743	uktas tvayā trivargasya dharmaḥ paramakaḥ śubhaḥ<BR>
13,134.057d@015_0744	maheśvaraḥ<BR>
13,134.057d@015_0744	sarvavyāpī tu yo dharmo bhagavaṃs tad bravīhi me<BR>
13,134.057d@015_0745	brāhmaṇā lokasaṃsāre sṛṣṭā dhātrā guṇārthinā<BR>
13,134.057d@015_0746	lokāṃs tārayituṃ yuktā martyeṣu kṣitidevatāḥ<BR>
13,134.057d@015_0747	teṣu tāvat pravakṣyāmi dharmaṃ śubhaphalodayam<BR>
13,134.057d@015_0748	brāhmaṇeṣv abhayo dharmaḥ paramaḥ śubhalakṣaṇaḥ<BR>
13,134.057d@015_0749	ime hi dharmā lokārthaṃ pūrvaṃ sṛṣṭāḥ svayaṃbhuvā<BR>
13,134.057d@015_0750	pṛthivyāṃ sajjanair nityaṃ kīrtyamānaṃ nibodha me<BR>
13,134.057d@015_0751	svadāraniratir dharmo nityaṃ japyaṃ tathaiva ca<BR>
13,134.057d@015_0752	sarvātithyaṃ trivargasya yathāśakti divāniśam<BR>
13,134.057d@015_0753	śūdro dharmaparo nityaṃ śuśrūṣābhimanā bhavet<BR>
13,134.057d@015_0754	traividyo brāhmaṇo vṛddho na cādhyayanajīvakaḥ<BR>
13,134.057d@015_0755	trivargaṃ tu vyatikrāntas tasya dharmaḥ sanātanaḥ<BR>
13,134.057d@015_0756	ṣaṭ karmāṇi ca proktāni sṛṣṭāni brahmaṇā purā<BR>
13,134.057d@015_0757	dharmiṣṭhāni variṣṭhāni yāni tāni śṛṇūttame<BR>
13,134.057d@015_0758	yajanaṃ yājanaṃ caiva dānaṃ pātre pratigrahaḥ<BR>
13,134.057d@015_0759	adhyāpanam adhyayanaṃ ṣaṭkarmā dharmabhāg ṛjuḥ<BR>
13,134.057d@015_0760	nityasvādhyāyato dharmo nityayajñaḥ sanātanaḥ<BR>
13,134.057d@015_0761	dānaṃ praśasyate nityaṃ brāhmaṇeṣu trikarmasu<BR>
13,134.057d@015_0762	ayaṃ paramako dharmaḥ saṃvṛttaḥ satsu vidyate<BR>
13,134.057d@015_0763	garbhasthāne viśuddhānāṃ dharmasya niyamo mahān<BR>
13,134.057d@015_0764	pañcayajñaviśuddhātmā kratunityo 'nasūyakaḥ<BR>
13,134.057d@015_0765	dānto brāhmaṇasatkartā susaṃmṛṣṭaniveśanaḥ<BR>
13,134.057d@015_0766	cakṣurdo manado jihvāsnigdhavarṇapradaḥ sadā<BR>
13,134.057d@015_0767	atithyabhyāgatarataḥ śeṣānnakṛtabhojanaḥ<BR>
13,134.057d@015_0768	pādyam arghyaṃ yathānyāyam āsanaṃ śayanaṃ tathā<BR>
13,134.057d@015_0769	dīpaṃ pratiśrayaṃ caiva yo dadāti sa dhārmikaḥ<BR>
13,134.057d@015_0770	prātar utthāya vai paścād bhojanena nimantrayet<BR>
13,134.057d@015_0771	satkṛtyānuvrajed yaś ca tasya dharmaḥ sanātanaḥ<BR>
13,134.057d@015_0772	pravṛttilakṣaṇo dharmo gṛhastheṣu vidhīyate<BR>
13,134.057d@015_0773	tad ahaṃ kīrtayiṣyāmi trivargeṣu ca yad yathā<BR>
13,134.057d@015_0774	ekenāṃśena dharmo 'rthaḥ kartavyo hitam icchatā<BR>
13,134.057d@015_0775	ekenāṃśena kāmārtham ekam aṃśaṃ vivardhayet<BR>
13,134.057d@015_0776	nivṛttilakṣaṇaḥ puṇyo dharmo mokṣe vidhīyate<BR>
13,134.057d@015_0777	tasya vṛttiṃ pravakṣyāmi tāṃ śṛṇuṣva samāhitā<BR>
13,134.057d@015_0778	sarvabhūtadayā dharmo nivṛttiparamaḥ sadā<BR>
13,134.057d@015_0779	bubhukṣitaṃ pipāsārtam atithiṃ śrāntam āgatam<BR>
13,134.057d@015_0780	arcayanti varārohe teṣām api phalaṃ mahat<BR>
13,134.057d@015_0781	pātram ity eva dātavyaṃ sarvasmai dharmakāṅkṣibhiḥ<BR>
13,134.057d@015_0782	āgamiṣyati yat pātraṃ tat pātraṃ tārayiṣyati<BR>
13,134.057d@015_0783	kāle saṃprāptam atithiṃ bhoktukāmam upasthitam<BR>
13,134.057d@015_0784	cittaṃ saṃbhāvayet tatra vyāso 'yaṃ samupasthitaḥ<BR>
13,134.057d@015_0785	tasya pūjāṃ yathāśakti saumyacittaḥ prayojayet<BR>
13,134.057d@015_0786	cittamūlo bhaved dharmo dharmamūlaṃ bhaved yaśaḥ<BR>
13,134.057d@015_0787	tasmāt saumyena cittena dātavyaṃ devi sarvadā<BR>
13,134.057d@015_0788	saumyacittas tu yo dadyāt tad dhi dānam anuttamam<BR>
13,134.057d@015_0789	yathāmbubindubhiḥ sūkṣmaiḥ patadbhir medinītale<BR>
13,134.057d@015_0790	kedārāś ca taṭākāni sarāṃsi saritas tathā<BR>
13,134.057d@015_0791	toyapūrṇāni dṛśyante apratarkyāṇi śobhane<BR>
13,134.057d@015_0792	alpam alpam api hy etad dīyamānaṃ vivardhate<BR>
13,134.057d@015_0793	pīḍayāpi ca bhṛtyānāṃ dānam eva viśiṣyate<BR>
13,134.057d@015_0794	putradārā dhanaṃ dhānyaṃ na mṛtān anugacchati<BR>
13,134.057d@015_0795	śreyo dānaṃ ca bhogaś ca dhanaṃ prāpya yaśasvini<BR>
13,134.057d@015_0796	dānena hi mahābhāgā bhavanti manujādhipāḥ<BR>
13,134.057d@015_0797	nāsti bhūmisamaṃ dānaṃ nāsti dānasamo nidhiḥ<BR>
13,134.057d@015_0798	nāsti satyāt paro dharmo nānṛtāt pātakaṃ param<BR>
13,134.057d@015_0799	āśrame yas tu tapyeta tapomūlaphalāśanaḥ<BR>
13,134.057d@015_0800	ādityābhimukho bhūtvā jaṭāvalkalasaṃvṛtaḥ<BR>
13,134.057d@015_0801	maṇḍūkaśāyī hemante grīṣme pañcatapā bhavet<BR>
13,134.057d@015_0802	samyak tapaś carantīha śraddadhānā vanāśrame<BR>
13,134.057d@015_0803	gṛhāśramasya te devi kalāṃ nārhanti ṣoḍaśīm<BR>
13,134.057d@015_0803	umā<BR>
13,134.057d@015_0804	gṛhāśramasya yā caryā vratāni niyamāś ca ye<BR>
13,134.057d@015_0805	yathā ca devatāḥ pūjyāḥ satataṃ gṛhamedhinā<BR>
13,134.057d@015_0806	yad yac ca parihartavyaṃ gṛhiṇā tithiparvasu<BR>
13,134.057d@015_0807	maheśvaraḥ<BR>
13,134.057d@015_0807	tat sarvaṃ śrotum icchāmi kathyamānaṃ tvayā prabho<BR>
13,134.057d@015_0808	gṛhāśramasya yan mūlaṃ phalaṃ dharmo 'yam uttamaḥ<BR>
13,134.057d@015_0809	pādaiś caturbhiḥ satataṃ dharmo yatra pratiṣṭhitaḥ<BR>
13,134.057d@015_0810	sārabhūtaṃ varārohe dadhno ghṛtam ivoddhṛtam<BR>
13,134.057d@015_0811	tad ahaṃ te pravakṣyāmi śrūyatāṃ dharmacāriṇi<BR>
13,134.057d@015_0812	śuśrūṣate yaḥ pitaraḥ mātaraṃ ca gṛhāśrame<BR>
13,134.057d@015_0813	bhartāraṃ caiva yā nārī agnihotraṃ ca ye dvijāḥ<BR>
13,134.057d@015_0814	teṣu teṣu ca prīṇanti devā indrapurogamāḥ<BR>
13,134.057d@015_0815	umā<BR>
13,134.057d@015_0815	pitaraḥ pitṛlokasthāḥ svadharmeṇa sa rajyate<BR>
13,134.057d@015_0816	mātāpitṛviyuktānāṃ kā caryā gṛhamedhinām<BR>
13,134.057d@015_0817	vidhavānāṃ ca nārīṇāṃ bhavān etad bravītu me<BR>
13,134.057d@015_0817	maheśvaraḥ<BR>
13,134.057d@015_0818	devatātithiśuśrūṣā guruvṛddhābhivādanam<BR>
13,134.057d@015_0819	ahiṃsā sarvabhūtānām alobhaḥ satyasaṃdhatā<BR>
13,134.057d@015_0820	brahmacaryaṃ śaraṇyatvaṃ śaucaṃ pūrvābhibhāṣaṇam<BR>
13,134.057d@015_0821	kṛtajñatvam apaiśunyaṃ satataṃ dharmaśīlatā<BR>
13,134.057d@015_0822	dine dvir abhiṣekaṃ ca pitṛdaivatapūjanam<BR>
13,134.057d@015_0823	gavāhnikapradānaṃ ca saṃvibhāgo 'tithiṣv api<BR>
13,134.057d@015_0824	dīpaṃ pratiśrayaṃ caiva dadyāt pādyāsanaṃ tathā<BR>
13,134.057d@015_0825	pañcame 'hani ṣaṣṭhe vā dvādaśe vāpy athāṣṭame<BR>
13,134.057d@015_0826	caturdaśe pañcadaśe brahmacārī sadā bhavet<BR>
13,134.057d@015_0827	śmaśrukarma śirobhyaṅgam añjanaṃ dantadhāvanam<BR>
13,134.057d@015_0828	naiteṣv ahaḥsu kurvīta teṣv alakṣmīḥ pratiṣṭhitā<BR>
13,134.057d@015_0829	vratopavāsaniyamas tapo dānaṃ ca śaktitaḥ<BR>
13,134.057d@015_0830	bharaṇaṃ bhṛtyavargasya dīnānām anukampanam<BR>
13,134.057d@015_0831	paradāranivṛttiś ca svadāreṣu ratiḥ sadā<BR>
13,134.057d@015_0832	śarīram ekaṃ daṃpatyor vidhātrā pūrvanirmitam<BR>
13,134.057d@015_0833	tasmāt svadāranirato brahmacārī vidhīyate<BR>
13,134.057d@015_0834	śīlavṛttavinītasya nigṛhītendriyasya ca<BR>
13,134.057d@015_0835	ārjave vartamānasya sarvabhūtahitaiṣiṇaḥ<BR>
13,134.057d@015_0836	priyātitheś ca kṣāntasya dharmārjitadhanasya ca<BR>
13,134.057d@015_0837	gṛhāśramapadasthasya kim anyaiḥ kṛtyam āśramaiḥ<BR>
13,134.057d@015_0838	yathā mātaram āśritya sarve jīvanti jantavaḥ<BR>
13,134.057d@015_0839	tathā gṛhāśramaṃ prāpya sarve jīvanti cāśramāḥ<BR>
13,134.057d@015_0840	rājānaḥ sarvapāṣaṇḍāḥ sarve raṅgopajīvinaḥ<BR>
13,134.057d@015_0841	vyālagrāhāś ca dambhāś ca corā rājabhaṭās tathā<BR>
13,134.057d@015_0842	savidyāḥ sarvaśilpajñāḥ sarve caiva cikitsakāḥ<BR>
13,134.057d@015_0843	dūrādhvānaṃ prapannāś ca kṣīṇapathyodanā narāḥ<BR>
13,134.057d@015_0844	ete cānye ca bahavas tarkayanti gṛhāśramam<BR>
13,134.057d@015_0845	mārjārā mūṣikāḥ śvānaḥ sūkarāś ca śukās tathā<BR>
13,134.057d@015_0846	kapotakākacaṭakāḥ sarīsṛpaniṣeviṇaḥ<BR>
13,134.057d@015_0847	araṇyavāsinaś cānye saṃghā ye mṛgapakṣiṇām<BR>
13,134.057d@015_0848	evaṃ bahuvidhā devi loke 'smin sacarācarāḥ<BR>
13,134.057d@015_0849	gṛhe kṣetre bile caiva śataśo 'tha sahasraśaḥ<BR>
13,134.057d@015_0850	gṛhasthena kṛtaṃ karma sarvais tair upabhujyate<BR>
13,134.057d@015_0851	upayuktaṃ ca yat teṣāṃ matimān nānuśocati<BR>
13,134.057d@015_0852	dharma ity eva saṃkalpya yat tu tasya phalaṃ śṛṇu<BR>
13,134.057d@015_0853	sarvayatnapraṇītasya hayamedhasya yat phalam<BR>
13,134.057d@015_0854	varṣe sa dvādaśe devi phalenaitena yujyate<BR>
13,134.057d@015_0855	āśāpāśavimokṣaś ca viddhi dharmam anuttamam<BR>
13,134.057d@015_0856	vṛkṣamūlacaro nityaṃ śūnyāgāraniveśanam<BR>
13,134.057d@015_0857	nadīpulinaśāyī ca nadītīram anuvrajan<BR>
13,134.057d@015_0858	vimuktaḥ sarvasaṅgebhyaḥ snehabandhena vai dvijaḥ<BR>
13,134.057d@015_0859	ātmany evātmano bhāvaṃ samāyojyeha te vane<BR>
13,134.057d@015_0860	ātmabhūto yatāhāro mokṣadṛṣṭena karmaṇā<BR>
13,134.057d@015_0861	pavitranityo yuktaś ca tasya dharmaḥ sanātanaḥ<BR>
13,134.057d@015_0862	naikatra ramate sakto na caikagrāmagocaraḥ<BR>
13,134.057d@015_0863	yukto 'py aṭati yo 'yukto na caikapulineśayaḥ<BR>
13,134.057d@015_0864	umā<BR>
13,134.057d@015_0864	eṣa mokṣavidāṃ dharmo vedoktaḥ satpathe sthitaḥ<BR>
13,134.057d@015_0865	devadeva namas tubhyaṃ triyakṣa vṛṣabhadhvaja<BR>
13,134.057d@015_0866	śrutaṃ me bhagavan sarvaṃ tvatprasādān maheśvara<BR>
13,134.057d@015_0867	saṃgṛhītaṃ mayā tac ca tava vākyam anuttamam<BR>
13,134.057d@015_0868	idānīm asti saṃdeho mānuṣeṣv eva kaś cana<BR>
13,134.057d@015_0869	tulyapāṇiśiraḥkāyo rājāyam iti dṛśyate<BR>
13,134.057d@015_0870	kena karmavipākena sarvaprādhānyam arhati<BR>
13,134.057d@015_0871	sa cāpi daṇḍayan martyān bhartsayan vidhamann api<BR>
13,134.057d@015_0872	pretyabhāve kathaṃ lokāṃl labhate puṇyakarmaṇām<BR>
13,134.057d@015_0873	maheśvaraḥ<BR>
13,134.057d@015_0873	rājavṛttam ahaṃ tasmāc chrotum icchāmi mānada<BR>
13,134.057d@015_0874	tad ahaṃ te pravakṣyāmi rājadharmaṃ śubhānane<BR>
13,134.057d@015_0875	rājāyattaṃ hi tat sarvaṃ lokavṛttaṃ śubhāśubham<BR>
13,134.057d@015_0876	mahatas tapaso devi phalaṃ rājyam iti smṛtam<BR>
13,134.057d@015_0877	tapodānamayaṃ rājyaṃ paraṃ sthānaṃ vidhīyate<BR>
13,134.057d@015_0878	tasmād rājñaḥ sadā martyāḥ praṇamanti yatas tataḥ<BR>
13,134.057d@015_0879	nyāyatas tvaṃ mahābhāge śrotukāmāsi bhāmini<BR>
13,134.057d@015_0880	tasmāt tasyaiva caritaṃ jagatpathyaṃ śṛṇu priye<BR>
13,134.057d@015_0881	arājake purā tv āsīt prajānāṃ saṃkulaṃ mahat<BR>
13,134.057d@015_0882	tad dṛṣṭvā saṃkulaṃ brahmā manuṃ rājye nyaveśayat<BR>
13,134.057d@015_0883	tadāprabhṛti saṃdṛṣṭaṃ rājñāṃ vṛttaṃ śubhāśubham<BR>
13,134.057d@015_0884	tan me śṛṇu varārohe tasya pathyaṃ jagaddhitam<BR>
13,134.057d@015_0885	yathā pretya labhet svargaṃ yathā vīryaṃ yaśas tathā<BR>
13,134.057d@015_0886	pitryaṃ vā bhūtapūrvaṃ vā svayam utpādya vā punaḥ<BR>
13,134.057d@015_0887	rājadharmam anuṣṭhāya vidhivad bhoktum arhati<BR>
13,134.057d@015_0888	ātmānam eva prathamaṃ vinayair upapādayet<BR>
13,134.057d@015_0889	anu bhṛtyān prajāḥ paścād ity eṣa vinayakramaḥ<BR>
13,134.057d@015_0890	svāminaṃ copamāṃ kṛtvā prajās tadvṛttakāṅkṣayā<BR>
13,134.057d@015_0891	svayaṃ vinayasaṃpannā bhavantīha śubhekṣaṇe<BR>
13,134.057d@015_0892	tasmāt pūrvataraṃ rājā ātmānaṃ vinaye nayet<BR>
13,134.057d@015_0893	yo vinītaḥ svayaṃ rājā vinayaty eva vai prajāḥ<BR>
13,134.057d@015_0894	apahāsyo bhavet tādṛk svadoṣasyānavekṣaṇāt<BR>
13,134.057d@015_0895	vidyābhyāsair vṛddhayogair ātmānaṃ vinayaṃ nayet<BR>
13,134.057d@015_0896	vidyā dharmārthaphalinī tadvido vṛddhasaṃjñitāḥ<BR>
13,134.057d@015_0897	indriyāṇāṃ jayo devi ata ūrdhvam udāhṛtam<BR>
13,134.057d@015_0898	ajaye sumahān doṣo rājānaṃ vinipātayet<BR>
13,134.057d@015_0899	pañcaiva svavaśān kṛtvā tadarthān pañca śoṣayet<BR>
13,134.057d@015_0900	ṣaḍ utsṛjya yathāyogaṃ jñānena vinayena ca<BR>
13,134.057d@015_0901	śāstracakṣur nayaparo bhūtvā bhṛtyān samāharet<BR>
13,134.057d@015_0902	vṛttaśrutakulopetān upadhābhiḥ parīkṣitān<BR>
13,134.057d@015_0903	amātyān upadhātītān sāpasarpāñ jitendriyān<BR>
13,134.057d@015_0904	yojayeta yathāyogaṃ yathārhaṃ sveṣu karmasu<BR>
13,134.057d@015_0905	amātyā buddhisaṃpannā rāṣṭraṃ bahujanapriyam<BR>
13,134.057d@015_0906	durādharṣaṃ puraśreṣṭhaṃ kośaḥ kṛcchrasahaḥ smṛtaḥ<BR>
13,134.057d@015_0907	anuraktaṃ balaṃ sāram advaidhaṃ mitram eva ca<BR>
13,134.057d@015_0908	etāḥ prakṛtayaḥ ṣaṭ ca svāmī ca nayatattvavit<BR>
13,134.057d@015_0909	prajānāṃ rakṣaṇārthāya sarvam etad vinirmitam<BR>
13,134.057d@015_0910	ābhiḥ karaṇabhūtābhiḥ kuryāl lokahitaṃ nṛpaḥ<BR>
13,134.057d@015_0911	ātmarakṣā nṛpendrasya prajārakṣārtham iṣyate<BR>
13,134.057d@015_0912	tasmāt satatam ātmānaṃ saṃrakṣed apramādavān<BR>
13,134.057d@015_0913	bhojanācchādanāt snānād bahir niṣkramaṇād api<BR>
13,134.057d@015_0914	nityaṃ strīgaṇasaṃyogād rakṣed ātmānam ātmavān<BR>
13,134.057d@015_0915	svebhyaś caiva parebhyaś ca śastrād api viṣād api<BR>
13,134.057d@015_0916	satataṃ putradārebhyo rakṣed ātmānam ātmavān<BR>
13,134.057d@015_0917	sarvebhya eva sthānebhyo rakṣed ātmānam ātmavān<BR>
13,134.057d@015_0918	prajānāṃ rakṣaṇārthāya prajāhitakaro bhavet<BR>
13,134.057d@015_0919	prajākāryaṃ tu tatkāryaṃ prajāsaukhyaṃ tu tatsukham<BR>
13,134.057d@015_0920	prajāpriyaṃ priyaṃ tasya svahitaṃ hi prajāhitam<BR>
13,134.057d@015_0921	prajārthaṃ tasya sarvasvam ātmārthaṃ na vidhīyate<BR>
13,134.057d@015_0922	prakṛtīnāṃ vivādārthaṃ rāgadveṣau vyudasya ca<BR>
13,134.057d@015_0923	ubhayoḥ pakṣayor vādaṃ śrutvā caiva yathātatham<BR>
13,134.057d@015_0924	tam arthaṃ vimṛśed buddhyā svayam ā tattvadarśanāt<BR>
13,134.057d@015_0925	tadvidbhir bahubhir vṛddhaiḥ sahāsīno narottamaiḥ<BR>
13,134.057d@015_0926	kartāram aparādhaṃ ca deśakālau nayānayau<BR>
13,134.057d@015_0927	jñātvā samyag yathāśāstraṃ tato daṇḍaṃ nayen nṛṣu<BR>
13,134.057d@015_0928	evaṃ kurvaṃl labhed dharmaṃ pakṣapātavivarjanāt<BR>
13,134.057d@015_0929	pratyakṣāptopadeśābhyām anumānena vā punaḥ<BR>
13,134.057d@015_0930	boddhavyaṃ satataṃ rājñā deśavṛttaṃ śubhāśubham<BR>
13,134.057d@015_0931	cāraiḥ karmapravṛttyā ca tad vijñāya vicārayan<BR>
13,134.057d@015_0932	aśubhaṃ nirharet sadyo joṣayec chubham ātmanaḥ<BR>
13,134.057d@015_0933	garhyān vigarhayed eva pūjyān saṃpūjayet tathā<BR>
13,134.057d@015_0934	daṇḍyāṃś ca daṇḍayed devi nātra kāryā vicāraṇā<BR>
13,134.057d@015_0935	pañcāpekṣaṃ sadā mantraṃ kuryād buddhiyutair naraiḥ<BR>
13,134.057d@015_0936	kulavṛttaśrutopetair nityaṃ mantraparo bhavet<BR>
13,134.057d@015_0937	kāmarāgeṇa vai mūrkhair naiva mantramanā bhavet<BR>
13,134.057d@015_0938	rājā rāṣṭrahitāpekṣaḥ satyadharmāṇi kārayet<BR>
13,134.057d@015_0939	sarvodyogaṃ svayaṃ kuryād durgādiṣu sadā nṛpaḥ<BR>
13,134.057d@015_0940	deśavṛddhikarān bhṛtyān apramādena kārayet<BR>
13,134.057d@015_0941	deśakṣayakarān sarvān saṃpriyān api varjayet<BR>
13,134.057d@015_0942	ahany ahani saṃpaśyed anujīvigaṇaṃ svayam<BR>
13,134.057d@015_0943	sumukhaḥ supriyo bhūtvā samyag vṛttaṃ samādiśet<BR>
13,134.057d@015_0944	adharmyaṃ paruṣaṃ tīkṣṇaṃ vākyaṃ vaktuṃ na cārhati<BR>
13,134.057d@015_0945	nare nare guṇān doṣān samyag veditum arhati<BR>
13,134.057d@015_0946	sveṅgitaṃ vṛṇuyād dhairyān na kuryāt kṣudrasaṃvidam<BR>
13,134.057d@015_0947	pareṅgitajño lokajño bhūtvā saṃsargam ācaret<BR>
13,134.057d@015_0948	svataś ca parataś caiva parasparabhayād api<BR>
13,134.057d@015_0949	amānuṣabhayebhyaś ca svāḥ prajāḥ pālayen nṛpaḥ<BR>
13,134.057d@015_0950	lubdhāḥ kaṭhorāś cādhyakṣā mānavā dasyuvṛttayaḥ<BR>
13,134.057d@015_0951	nigrāhyā eva te rājñā saṃgṛhītā yatas tataḥ<BR>
13,134.057d@015_0952	kumārān vinayair eva janmaprabhṛti yojayet<BR>
13,134.057d@015_0953	teṣām ātmaguṇopetaṃ yauvarājye niyojayet<BR>
13,134.057d@015_0954	prakṛtīnāṃ yathā na syād rājyabhraṃśodbhavaṃ bhayam<BR>
13,134.057d@015_0955	etat saṃcintayan nityaṃ tadvidhānaṃ tathārhati<BR>
13,134.057d@015_0956	arājakaṃ kṣaṇam api rāṣṭraṃ na syād dhi śobhane<BR>
13,134.057d@015_0957	ātmano 'nuvidhānāya yauvarājyaṃ sadeṣyate<BR>
13,134.057d@015_0958	kulajānāṃ ca vaidyānāṃ śrotriyāṇāṃ tapasvinām<BR>
13,134.057d@015_0959	anyeṣāṃ vṛttayuktānāṃ viśeṣaṃ kartum arhati<BR>
13,134.057d@015_0960	ātmārthaṃ rājyatantrārthaṃ kośasaṃcayam ārabhet<BR>
13,134.057d@015_0961	durgād rāṣṭrāt samudrāc ca vaṇigbhyaḥ puruṣātyayāt<BR>
13,134.057d@015_0962	parātmaguṇasārābhyāṃ bhṛtyapoṣaṇam ācaret<BR>
13,134.057d@015_0963	vāhanānāṃ vidhāyāgre poṣaṇaṃ yaudhakarmasu<BR>
13,134.057d@015_0964	sādaraḥ satataṃ bhūtvā apekṣāvratam ācaret<BR>
13,134.057d@015_0965	caturdhā vibhajet kośaṃ dharmabhṛtyātmakāraṇāt<BR>
13,134.057d@015_0966	āpadarthaṃ ca nītijño deśakālavaśena tu<BR>
13,134.057d@015_0967	anāthān vyādhitān vṛddhān svadeśe poṣayen nṛpaḥ<BR>
13,134.057d@015_0968	saṃdhiṃ ca vigrahaṃ caiva tadviśeṣāṃs tathāparān<BR>
13,134.057d@015_0969	yathāvat saṃvimṛśyaiva buddhipūrvaṃ samācaret<BR>
13,134.057d@015_0970	sarveṣāṃ sa priyo bhūtvā maṇḍalaṃ satataṃ caret<BR>
13,134.057d@015_0971	śubheṣv api ca kāryeṣu na caiko 'ntaḥ samācaret<BR>
13,134.057d@015_0972	svataś ca parataś caiva vyasanāni vimṛśya tu<BR>
13,134.057d@015_0973	pareṇa dhārmikān nyāyān nātīyād dveṣalobhataḥ<BR>
13,134.057d@015_0974	rakṣyatvaṃ vai prajādharmaḥ kṣatradharmas tu rakṣaṇam<BR>
13,134.057d@015_0975	kunṛpaiḥ pīḍitās tasmāt prajāḥ sarvatra pālayet<BR>
13,134.057d@015_0976	yātrākālam avekṣyaiva paścāt kopaḥ phalodayam<BR>
13,134.057d@015_0977	tadyuktāś cāpadaś caiva prāg yānād iti cintayet<BR>
13,134.057d@015_0978	vyasanebhyo balaṃ rakṣen nayato vyayato 'pi vā<BR>
13,134.057d@015_0979	prāyaśo varjayed yuddhaṃ prāṇarakṣaṇakāraṇāt<BR>
13,134.057d@015_0980	kāraṇād eva yoddhavyaṃ nātmanaḥ paradoṣataḥ<BR>
13,134.057d@015_0981	suyuddhe prāṇamokṣaś ca tasya dharmāya iṣyate<BR>
13,134.057d@015_0982	abhiyukto balavatā kuryād āpadvidhiṃ nṛpaḥ<BR>
13,134.057d@015_0983	anunīya tathā sarvān prajānāṃ hitakāraṇāt<BR>
13,134.057d@015_0984	anyaprakṛtiyuktānāṃ rājñāṃ vṛttavicāriṇām<BR>
13,134.057d@015_0985	anyāṃś cāpatprapannānāṃ na tān saṃyoktum arhati<BR>
13,134.057d@015_0986	śubhāśubhaṃ yadā devi vṛttaṃ tūbhayataḥ smṛtam<BR>
13,134.057d@015_0987	ātmaiva tac chubhaṃ kuryād aśubhaṃ yojayet parān<BR>
13,134.057d@015_0988	evam uddeśataḥ proktam alepatvaṃ yathā bhavet<BR>
13,134.057d@015_0989	etad evaṃ samāsena rājadharmaḥ prakīrtitaḥ<BR>
13,134.057d@015_0990	evaṃ saṃvartamānas tu daṇḍayan bhartsayan prajāḥ<BR>
13,134.057d@015_0991	na kilbiṣam avāpnoti padmapatram ivāmbhasā<BR>
13,134.057d@015_0992	evaṃ saṃvartamānasya kāladharmo yadā bhavet<BR>
13,134.057d@015_0993	svargaloke tadā rājā tridaśaiḥ saha toṣyate<BR>
13,134.057d@015_0994	dvividhaṃ rājavṛttaṃ ca nyāyabhāgyasamanvitam<BR>
13,134.057d@015_0995	evaṃ nyāyānugaṃ vṛttaṃ kathitaṃ te śubhekṣaṇe<BR>
13,134.057d@015_0996	rājyaṃ nyāyānugaṃ nāma buddhiśāstrānugaṃ bhavet<BR>
13,134.057d@015_0997	dharmyaṃ pathyaṃ yaśasyaṃ ca svargyaṃ caiva tathā bhavet<BR>
13,134.057d@015_0998	daivapakṣye sati nṛpe rājyaṃ nyāyānugaṃ bhavet<BR>
13,134.057d@015_0999	kriyante yatra karmāṇi śāstrayuktiṃ vimṛśya vai<BR>
13,134.057d@015_1000	kartā dveṣaviyuktaś ca tatra nyāyānugaṃ bhavet<BR>
13,134.057d@015_1001	rājyaṃ bhogānugaṃ nāma ayathāvat pradṛśyate<BR>
13,134.057d@015_1002	tat tu śāstravinirmuktaṃ satāṃ kopakaraṃ bhavet<BR>
13,134.057d@015_1003	adharmyam ayaśasyaṃ ca durantaṃ ca bhaved dhruvam<BR>
13,134.057d@015_1004	yatra svacchandataḥ sarvaṃ kriyate karma rājabhiḥ<BR>
13,134.057d@015_1005	yatra bhāgyavaśād bhṛtyā labhante na viśeṣataḥ<BR>
13,134.057d@015_1006	yatra daṇḍyā na daṇḍyante pūjyante vā narādhamāḥ<BR>
13,134.057d@015_1007	yatra santo vihanyante tatra bhāgyānugaṃ bhavet<BR>
13,134.057d@015_1008	śubhāśubhaṃ yadā yatra viparītaṃ pradṛśyate<BR>
13,134.057d@015_1009	rājñi vāsurapakṣe tu tatra bhāgyānugaṃ bhavet<BR>
13,134.057d@015_1010	bhāgyānuge tu rājāno vartamānā yathātathā<BR>
13,134.057d@015_1011	prāpyākīrtim anarthaṃ ca ihaloke śubhekṣaṇe<BR>
13,134.057d@015_1012	paratra sumahāghoraṃ tamaḥ prāpya duratyayam<BR>
13,134.057d@015_1013	tiṣṭhanti narake devi pralayāntād iti sthitiḥ<BR>
13,134.057d@015_1014	mokṣaṇaṃ duṣkṛtīnāṃ tu vidyate kālaparyayāt<BR>
13,134.057d@015_1015	nāsty eva mokṣaṇaṃ devi rājñāṃ duṣkṛtakāriṇām<BR>
13,134.057d@015_1016	etat sarvaṃ samāsena rājavṛttaṃ śubhāśubham<BR>
13,134.057d@015_1017	umā<BR>
13,134.057d@015_1017	kathitaṃ te mahābhāge bhūyaḥ śrotuṃ kim icchasi<BR>
13,134.057d@015_1018	devadeva mahādeva sarvadevanamaskṛta<BR>
13,134.057d@015_1019	maheśvaraḥ<BR>
13,134.057d@015_1019	yāni dharmarahasyāni śrotum icchāmi tāny aham<BR>
13,134.057d@015_1020	rahasyaṃ śrūyatāṃ devi mānuṣāṇāṃ sukhāvaham<BR>
13,134.057d@015_1021	napuṃsakeṣu vandhyāsu viyonau pṛthivītale<BR>
13,134.057d@015_1022	utsargo retasas teṣu na kāryo dharmakāṅkṣibhiḥ<BR>
13,134.057d@015_1023	eteṣu bījaṃ prakṣiptaṃ na virohati vai priye<BR>
13,134.057d@015_1024	yatra vā tatra vā bījaṃ dharmārthī notsṛjet punaḥ<BR>
13,134.057d@015_1025	naro bījavināśena lipyate bhrūṇahatyayā<BR>
13,134.057d@015_1026	ahiṃsā paramo dharmaḥ ahiṃsā paramaṃ sukham<BR>
13,134.057d@015_1027	ahiṃsā dharmaśāstreṣu sarveṣu paramaṃ padam<BR>
13,134.057d@015_1028	devatātithiśuśrūṣā satataṃ dharmaśīlatā<BR>
13,134.057d@015_1029	vedādhyayanayajñāś ca tapo dānaṃ damas tathā<BR>
13,134.057d@015_1030	ācāryaguruśuśrūṣā tīrthābhigamanaṃ tathā<BR>
13,134.057d@015_1031	ahiṃsāyā varārohe kalāṃ nārhanti ṣoḍaśīm<BR>
13,134.057d@015_1032	umā<BR>
13,134.057d@015_1032	etat te paramaṃ guhyam ākhyātaṃ paramārcitam<BR>
13,134.057d@015_1033	yadi dharmas tv ahiṃsāyāṃ kimartham amarottama<BR>
13,134.057d@015_1034	yajñeṣu paśubandheṣu hanyante paśavo dvijaiḥ<BR>
13,134.057d@015_1035	kathaṃ ca bhagavan bhūyo hiṃsamānā narādhipāḥ<BR>
13,134.057d@015_1036	svargaṃ sudurgamaṃ yānti sadā sma ripusūdana<BR>
13,134.057d@015_1037	yasyaiva gosahasrāṇi viṃśatiḥ sādhikāni tu<BR>
13,134.057d@015_1038	ahany ahani hanyante dvijānāṃ māṃsakāraṇāt<BR>
13,134.057d@015_1039	samāṃsaṃ tu sa dattvānnaṃ rantidevo narādhipaḥ<BR>
13,134.057d@015_1040	kathaṃ svargam anuprāptaḥ paraṃ kautūhalaṃ hi me<BR>
13,134.057d@015_1041	kiṃ nu dharmaṃ na śṛṇvanti na śraddadhati vā śrutam<BR>
13,134.057d@015_1042	mṛgayāyai vinirgatya mṛgān ghnanti narādhipāḥ<BR>
13,134.057d@015_1043	etat sarvaṃ viśeṣeṇa vistareṇa vṛṣadhvaja<BR>
13,134.057d@015_1044	maheśvaraḥ<BR>
13,134.057d@015_1044	śrotum icchāmi bhagavaṃs tattvam etan mamocyatām<BR>
13,134.057d@015_1045	bahumānyam idaṃ devi nāsti kaś cid ahiṃsakaḥ<BR>
13,134.057d@015_1046	śrūyatāṃ kāraṇaṃ cātra yathānekavidhaṃ bhavet<BR>
13,134.057d@015_1047	dṛśyate cāpi loke 'smin na kaś cid avihiṃsakaḥ<BR>
13,134.057d@015_1048	dharaṇīsaṃśritāñ jīvān susūkṣmāṃś caiva madhyamān<BR>
13,134.057d@015_1049	saṃcaraṃś caraṇābhyāṃ ca hanti jīvān anekaśaḥ<BR>
13,134.057d@015_1050	ajñānāj jñānato vāpi ye jīvāḥ śayanāsane<BR>
13,134.057d@015_1051	upāviśañ śayānaś ca hanti jīvān anekaśaḥ<BR>
13,134.057d@015_1052	śirovastreṣu ye jīvā narāṇāṃ svedasaṃbhavāḥ<BR>
13,134.057d@015_1053	tāṃś ca hiṃsanti satataṃ daṃśāṃś ca maśakān api<BR>
13,134.057d@015_1054	jale jīvās tathākāśe pṛthivī jīvamālinī<BR>
13,134.057d@015_1055	evaṃ jīvākule loke ko 'sau syād yas tv ahiṃsakaḥ<BR>
13,134.057d@015_1056	sthūlamadhyamasūkṣmaiś ca svedavātamahīruhaiḥ<BR>
13,134.057d@015_1057	dṛśyarūpair adṛśyaiś ca nānārūpaiś ca bhāmini<BR>
13,134.057d@015_1058	jīvais tatam idaṃ sarvam ākāśaṃ pṛthivī tathā<BR>
13,134.057d@015_1059	anyonyaṃ te ca hiṃsanti durbalān balavattarāḥ<BR>
13,134.057d@015_1060	matsyā matsyān grasantīha khagāṃś caiva khagās tathā<BR>
13,134.057d@015_1061	sarīsṛpaiś ca jīvanti kapotādyā vihaṃgamāḥ<BR>
13,134.057d@015_1062	bhūcarāḥ khecarāś cānye kravyādā māṃsagṛddhinaḥ<BR>
13,134.057d@015_1063	samṛddhāḥ paramāṃsais tu bhakṣeran ye 'pi cāparaiḥ<BR>
13,134.057d@015_1064	sattvaiḥ sattvāni jīvanti śataśo 'tha sahasraśaḥ<BR>
13,134.057d@015_1065	apīḍayitvā naivānyaṃ jīvā jīvanti sundari<BR>
13,134.057d@015_1066	sthūlakāyasya sattvasya kharasya mahiṣasya vā<BR>
13,134.057d@015_1067	jīvasyaikasya māṃsena payasā rudhireṇa vā<BR>
13,134.057d@015_1068	tṛpyante bahavo jīvāḥ kravyādā māṃsabhojinaḥ<BR>
13,134.057d@015_1069	eko jīvasahasrāṇi sadā khādati mānavaḥ<BR>
13,134.057d@015_1070	annādyalpopabhogena dhānyasaṃjñāni yāni tu<BR>
13,134.057d@015_1071	māṃsadhānyaiḥ sabījaiś ca bhojanaṃ parivarjayet<BR>
13,134.057d@015_1072	trirātraṃ pañcarātraṃ vā saptarātram athāpi vā<BR>
13,134.057d@015_1073	dhānyāni yo na hiṃsetāhiṃsakaḥ parikīrtitaḥ<BR>
13,134.057d@015_1074	nāśnāti yāvato jīvāṃs tāvat puṇyena yujyate<BR>
13,134.057d@015_1075	āhārasya viyogena śarīraṃ paritapyate<BR>
13,134.057d@015_1076	tapyamāne śarīre tu śarīraṃ cendriyāṇy api<BR>
13,134.057d@015_1077	vaśe tiṣṭhanti suśroṇi nṛpāṇām iva kiṃkarāḥ<BR>
13,134.057d@015_1078	niruṇaddhīndriyāṇy eva sa sukhī sa vicakṣaṇaḥ<BR>
13,134.057d@015_1079	indriyāṇāṃ nirodhena dānena ca damena ca<BR>
13,134.057d@015_1080	naraḥ sarvam avāpnoti manasā yad yad icchati<BR>
13,134.057d@015_1081	etan mūlam ahiṃsāyā upavāsaḥ prakīrtitaḥ<BR>
13,134.057d@015_1082	āhāraṃ kurute yas tu bhūmim ākramate ca yaḥ<BR>
13,134.057d@015_1083	sarve te hiṃsakā devi yathā dharmeṣu dṛśyate<BR>
13,134.057d@015_1084	yathehāhiṃsako devi tattvajño jñāyate naraḥ<BR>
13,134.057d@015_1085	tathā te 'haṃ pravakṣyāmi śrūyatāṃ dharmacāriṇi<BR>
13,134.057d@015_1086	phalāni jīrṇaparṇāni bhasma vā yo 'pi bhakṣayet<BR>
13,134.057d@015_1087	ālekhyam iva niśceṣṭaṃ taṃ manye 'ham ahiṃsakam<BR>
13,134.057d@015_1088	ārambhā hiṃsayā yuktā dhūmenāgnir ivāvṛtāḥ<BR>
13,134.057d@015_1089	tasmād yas tu nirāhāras taṃ manye 'ham ahiṃsakam<BR>
13,134.057d@015_1090	yas tu sarvaṃ samutsṛjya dīkṣito niyataḥ śuciḥ<BR>
13,134.057d@015_1091	kṛtvā maṇḍalamaryādāṃ saṃkalpaṃ kurute naraḥ<BR>
13,134.057d@015_1092	yāvajjīvam anāśitvā kālākāṅkṣī dṛḍhavrataḥ<BR>
13,134.057d@015_1093	dhyānena tapasā yuktas taṃ manye 'ham ahiṃsakam<BR>
13,134.057d@015_1094	anyathā hi na paśyāmi naro yaḥ syād ahiṃsakaḥ<BR>
13,134.057d@015_1095	bahu cintyam idaṃ devi nāsti kaś cid ahiṃsakaḥ<BR>
13,134.057d@015_1096	yato yato mahābhāge hiṃsā syān mahatī tataḥ<BR>
13,134.057d@015_1097	nivṛttau madhumāṃsābhyāṃ hiṃsā tv alpatarā bhavet<BR>
13,134.057d@015_1098	nivṛttiḥ paramo dharmo nivṛttiḥ paramaṃ sukham<BR>
13,134.057d@015_1099	manasā vinivṛttānāṃ dharmasya nicayo mahān<BR>
13,134.057d@015_1100	manaḥpūrvaṃgamā dharmā adharmāś ca na saṃśayaḥ<BR>
13,134.057d@015_1101	manasā badhyate cāpi mucyate cāpi mānavaḥ<BR>
13,134.057d@015_1102	nigṛhīte bhavet svargo visṛṣṭe narako dhruvaḥ<BR>
13,134.057d@015_1103	ghātakaḥ śastram udyamya manasā cintayed yadi<BR>
13,134.057d@015_1104	āyuḥkṣayaṃ gate 'dyaiṣāṃ mṛte tu praharāmy aham<BR>
13,134.057d@015_1105	iti yo ghātako hanyān na sa pāpena lipyate<BR>
13,134.057d@015_1106	vidhinā nihataḥ pūrvaṃ nimittaṃ sa tu ghātakaḥ<BR>
13,134.057d@015_1107	vidhir hi balavān devi dustyajaṃ vai purākṛtam<BR>
13,134.057d@015_1108	jīvāḥ purākṛtenaiva tiryagyonisarīsṛpāḥ<BR>
13,134.057d@015_1109	nānāyoniṣu jāyante svakarmapariveṣṭitāḥ<BR>
13,134.057d@015_1110	nānāvidhavicitrāṅgā nānāvīryaparākramāḥ<BR>
13,134.057d@015_1111	nānābhūmipradeśeṣu nānāhārāś ca jantavaḥ<BR>
13,134.057d@015_1112	jāyamānasya jīvasya mṛtyuḥ pūrvaṃ prajāyate<BR>
13,134.057d@015_1113	sukhaṃ vā yadi vā duḥkhaṃ yathā pūrvaṃ kṛtaṃ tathā<BR>
13,134.057d@015_1114	prāpnuvanti narā mṛtyuṃ yadā yatra ca yena ca<BR>
13,134.057d@015_1115	nātikrāntuṃ hi śakyaṃ syān nideśaḥ pūrvakarmaṇaḥ<BR>
13,134.057d@015_1116	apramattaḥ pramatteṣu vidhir jāgarti jantuṣu<BR>
13,134.057d@015_1117	na hi tasya priyaḥ kaś cin na dveṣyo na ca madhyamaḥ<BR>
13,134.057d@015_1118	samaḥ sarveṣu bhūteṣu kālaḥ kālaṃ nirīkṣate<BR>
13,134.057d@015_1119	gatāyuṣo hy ākṣipati jīvaṃ sarvasya dehinaḥ<BR>
13,134.057d@015_1120	yathā yena ca martavyaṃ tathā yujyeta mṛtyunā<BR>
13,134.057d@015_1121	avaśo nīyate tatra martavyaṃ yatra yena tu<BR>
13,134.057d@015_1122	araṇye svagṛhe vāpi rātrau vāhani vā tathā<BR>
13,134.057d@015_1123	yathā yena hi martavyaṃ nānyathā mriyate hi saḥ<BR>
13,134.057d@015_1124	dṛśyate na ca loke 'smin bhūto bhavyo 'pi vā punaḥ<BR>
13,134.057d@015_1125	vijñānair vikramair vāpi nānāmantrauṣadhair api<BR>
13,134.057d@015_1126	yo hi vañcayituṃ śakto vidhes tu niyatāṃ gatim<BR>
13,134.057d@015_1127	maheśvaraḥ<BR>
13,134.057d@015_1127	eṣa te 'bhihito devi jīvahiṃsāvidhikramaḥ<BR>
13,134.057d@015_1128	śrūyatāṃ kāraṇaṃ devi yathā hi duratikramaḥ<BR>
13,134.057d@015_1129	vidhiḥ sarveṣu bhūteṣu martavye samupasthite<BR>
13,134.057d@015_1130	āyuḥkṣayeṇopahatāḥ samāgamya varānane<BR>
13,134.057d@015_1131	kīṭāḥ pataṃgā bahavaḥ sthūlāḥ sūkṣmāś ca madhyamāḥ<BR>
13,134.057d@015_1132	prajvalatsu pradīpeṣu svayam eva patanti te<BR>
13,134.057d@015_1133	bahūnāṃ mṛgayūthānāṃ nānāvananiṣeviṇām<BR>
13,134.057d@015_1134	yas tu kālahatas teṣāṃ sa vai kālena vadhyate<BR>
13,134.057d@015_1135	sūnārthaṃ devi baddhānāṃ kṣīṇāyur yo nibadhyate<BR>
13,134.057d@015_1136	avaśo ghātakasyātha hastaṃ tad ahar eti saḥ<BR>
13,134.057d@015_1137	yathā pakṣigaṇāḥ kṣipraṃ vistīrṇākāśagāminaḥ<BR>
13,134.057d@015_1138	kṣīṇāyuṣo nibadhyante śaktā api palāyitum<BR>
13,134.057d@015_1139	yathā vāricarā mīnā bahavo bahujātayaḥ<BR>
13,134.057d@015_1140	jālaṃ samadhirohanti svayam eva vidher vaśāt<BR>
13,134.057d@015_1141	śalyakasya ca jihvāgraṃ svayam āruhya śobhane<BR>
13,134.057d@015_1142	āyuḥkṣayeṇopahatā nipadyante sarīsṛpāḥ<BR>
13,134.057d@015_1143	kṛṣatāṃ karṣakāṇāṃ ca nāsti buddhir vihiṃsane<BR>
13,134.057d@015_1144	athaiṣāṃ lāṅgalāgrādyair hanyante jantavo 'kṣayāḥ<BR>
13,134.057d@015_1145	pādāgreṇaiva caikena yāṃ hiṃsāṃ kurute naraḥ<BR>
13,134.057d@015_1146	mātaṃgo 'pi na tāṃ kuryāt krūro janmaśatair api<BR>
13,134.057d@015_1147	mriyante yair hi martavyaṃ na tān hanti kṛṣīvalaḥ<BR>
13,134.057d@015_1148	kṛṣāmīti matis tasya nāsti cintā vihiṃsane<BR>
13,134.057d@015_1149	tasmāj jīvasahasrāṇi hatvāpi na sa lipyate<BR>
13,134.057d@015_1150	vidhinā vihitaḥ pūrvaṃ paścāt prāṇī vipadyate<BR>
13,134.057d@015_1151	evaṃ sarveṣu bhūteṣu vidhir hi duratikramaḥ<BR>
13,134.057d@015_1152	gatāyuṣā na śakyaṃ hi muhūrtam api jīvitum<BR>
13,134.057d@015_1153	jīvitavye na martavyaṃ na bhūtaṃ na bhaviṣyati<BR>
13,134.057d@015_1154	śubhāśubhaṃ karmaphalaṃ na śakyam ativartitum<BR>
13,134.057d@015_1155	tathā tābhiś ca martavyaṃ bhoktavyāś caiva tās tathā<BR>
13,134.057d@015_1156	rantidevasya gāvo vai vidher hi vaśam āgatāḥ<BR>
13,134.057d@015_1157	svayam āyānti gāvo vai hanyante yatra sundari<BR>
13,134.057d@015_1158	gavāṃ vai hanyamānānāṃ rudhiraprabhavā nadī<BR>
13,134.057d@015_1159	carmaṇvatīti vikhyātā khuraśṛṅgāsthidurgamā<BR>
13,134.057d@015_1160	rudhiraṃ tāṃ nadīṃ prāpya toyaṃ bhavati śobhane<BR>
13,134.057d@015_1161	medhyaṃ puṇyaṃ pavitraṃ ca gandhavarṇarasair yutam<BR>
13,134.057d@015_1162	tatrābhiṣekaṃ kurvanti kṛtajapyāḥ kṛtāhnikāḥ<BR>
13,134.057d@015_1163	dvijā devagaṇāś cāpi lokapālā maheśvarāḥ<BR>
13,134.057d@015_1164	tasya rājñaḥ sadā satre svayam āgamya sundari<BR>
13,134.057d@015_1165	vidhinā pūrvadṛṣṭena tanmāṃsam upakalpitam<BR>
13,134.057d@015_1166	mantravat pratigṛhṇanti yathānyāyaṃ yathāvidhi<BR>
13,134.057d@015_1167	samāṃsaṃ ca sadā hy annaṃ śataśo 'tha sahasraśaḥ<BR>
13,134.057d@015_1168	bhuñjānānāṃ dvijātīnām astam eti divākaraḥ<BR>
13,134.057d@015_1169	gāvo yās tatra hanyante rājñas tasya kratūttame<BR>
13,134.057d@015_1170	paṭhyamāneṣu mantreṣu yathānyāyaṃ yathāvidhi<BR>
13,134.057d@015_1171	tāś ca svargaṃ gatā gāvo rantidevaś ca pārthivaḥ<BR>
13,134.057d@015_1172	sadā satravidhānena siddhiṃ prāpto nareśvaraḥ<BR>
13,134.057d@015_1173	atha yas tu sahāyārtham uktaḥ syāt pārthivair naraḥ<BR>
13,134.057d@015_1174	bhogānāṃ saṃvibhāgena vastrābharaṇabhūṣaṇaiḥ<BR>
13,134.057d@015_1175	sahabhojanasaṃbandhaiḥ satkārair vividhair api<BR>
13,134.057d@015_1176	sahāyakāle saṃprāpte saṃgrāme śastram uddharet<BR>
13,134.057d@015_1177	vyūḍhānīke yathā śastraṃ senayor ubhayor api<BR>
13,134.057d@015_1178	hastyaśvarathasaṃpūrṇe padātibalasaṃkule<BR>
13,134.057d@015_1179	cāmaracchatraśabale dhvajacarmāyudhojjvale<BR>
13,134.057d@015_1180	śaktitomarakuntāsiśūlapaṭṭasadhāribhiḥ<BR>
13,134.057d@015_1181	kūṭamudgaracāpeṣubhusuṇḍhījuṣṭamuṣṭibhiḥ<BR>
13,134.057d@015_1182	bhindipālagadācakraprāsakarpaṇadhāribhiḥ<BR>
13,134.057d@015_1183	nānāpraharaṇair yodhaiḥ senayor ubhayor api<BR>
13,134.057d@015_1184	yuddhaśauṇḍaiḥ pragarjadbhir vṛṣeṣu vṛṣabhair iva<BR>
13,134.057d@015_1185	śaṅkhaduṃdubhinādena nānātūryaraveṇa ca<BR>
13,134.057d@015_1186	hayaheṣitaśabdena kuñjarāṇāṃ ca bṛṃhitaiḥ<BR>
13,134.057d@015_1187	yodhānāṃ siṃhanādaiś ca ghaṇṭānāṃ śiñjitasvanaiḥ<BR>
13,134.057d@015_1188	diśaś ca vidiśaś caiva samantād badhirīkṛtāḥ<BR>
13,134.057d@015_1189	grīṣmānteṣu vigarjadbhir nabhasīva balāhakaiḥ<BR>
13,134.057d@015_1190	rathanemikhuroddhūtair aruṇai raṇareṇubhiḥ<BR>
13,134.057d@015_1191	kapilābhir ivākāśe chādyamāne samantataḥ<BR>
13,134.057d@015_1192	pravṛtte śastrasaṃpāte yodhānāṃ tatra senayoḥ<BR>
13,134.057d@015_1193	teṣāṃ prahārakṣatajaṃ raktacandanasaprabham<BR>
13,134.057d@015_1194	te sravantaḥ svagātrebhyas tarante raṇamūrdhani<BR>
13,134.057d@015_1195	palāśāśokapuṣpāṇāṃ jaṃgamā iva rāśayaḥ<BR>
13,134.057d@015_1196	raṇe samabhivartanta udyatāyudhapāṇayaḥ<BR>
13,134.057d@015_1197	śobhamānā raṇe śūrā āhvayantaḥ parasparam<BR>
13,134.057d@015_1198	hanyamāneṣv abhighnatsu śūreṣu raṇasaṃkaṭe<BR>
13,134.057d@015_1199	pṛṣṭhaṃ dattvātha ye tatra nāyakasya narādhamāḥ<BR>
13,134.057d@015_1200	anāhatā nivartante nāyake vāpy abhīpsati<BR>
13,134.057d@015_1201	te duṣkṛtaṃ prapadyante nāyakasyākhilaṃ narāḥ<BR>
13,134.057d@015_1202	yac cāsti sukṛtaṃ teṣāṃ yujyate tena nāyakaḥ<BR>
13,134.057d@015_1203	ahiṃsā paramo dharma iti ye 'pi narā viduḥ<BR>
13,134.057d@015_1204	saṃgrāmeṣu na yudhyante bhṛtāś caivānurūpataḥ<BR>
13,134.057d@015_1205	narakaṃ yānti te ghoraṃ bhartṛpiṇḍāpahāriṇaḥ<BR>
13,134.057d@015_1206	yas tu prāṇān parityajya praviśed udyatāyudhaḥ<BR>
13,134.057d@015_1207	saṃgrāmam agnipratimaṃ pataṃgā iva nirbhayam<BR>
13,134.057d@015_1208	sattvam āviśate tatra jñātvā yodhasya niścayam<BR>
13,134.057d@015_1209	āviṣṭaś caiva sattvena nirghṛṇo jāyate naraḥ<BR>
13,134.057d@015_1210	prahārair nandayed devi sattvenādhiṣṭhito hi saḥ<BR>
13,134.057d@015_1211	prahāravyathitaś caiva na vaiklavyam upaiti saḥ<BR>
13,134.057d@015_1212	yas tu svaṃ nāyakaṃ rakṣann atighore raṇāṅgaṇe<BR>
13,134.057d@015_1213	tāpayann arisainyāni siṃho mṛgagaṇān iva<BR>
13,134.057d@015_1214	āditya iva madhyāhne durnirīkṣyo raṇājire<BR>
13,134.057d@015_1215	nirdayo yas tu saṃgrāme praharaty udyatāyudhaḥ<BR>
13,134.057d@015_1216	yajate sa tu pūtātmā saṃgrāmeṇa mahākratum<BR>
13,134.057d@015_1217	varma kṛṣṇājinaṃ tasya daṇḍakāṣṭhaṃ dhanuḥ smṛtam<BR>
13,134.057d@015_1218	ratho vedī dhvajo yūpaḥ kuśāś ca ratharaśmayaḥ<BR>
13,134.057d@015_1219	māno darpas tv ahaṃkāras trayas tretāgnayaḥ smṛtāḥ<BR>
13,134.057d@015_1220	pratodaś ca sruvas tasya upādhyāyo 'sya sārathiḥ<BR>
13,134.057d@015_1221	srug bhāṇḍaṃ cāpi yat kiṃ cid yajñopakaraṇāni ca<BR>
13,134.057d@015_1222	āyudhāny asya tat sarvaṃ samidhaḥ sāyakāḥ smṛtāḥ<BR>
13,134.057d@015_1223	svedasrāvaś ca gātrebhyaḥ kṣaudraṃ tasya yaśasvinaḥ<BR>
13,134.057d@015_1224	puroḍāśā nṛśīrṣāṇi rudhiraṃ cāhutiḥ smṛtam<BR>
13,134.057d@015_1225	tūṇaś caiva carur jñeyo vasor dhārā vasā smṛtā<BR>
13,134.057d@015_1226	kravyādā bhūtasaṃghāś ca tasmin yajñe dvijātayaḥ<BR>
13,134.057d@015_1227	teṣāṃ bhakṣānnapānāni hatā nṛgajavājinaḥ<BR>
13,134.057d@015_1228	bhuñjate te yathākāmaṃ yathā yajñe kim icchake<BR>
13,134.057d@015_1229	nihatānāṃ tu yodhānāṃ vastrābharaṇabhūṣaṇam<BR>
13,134.057d@015_1230	hiraṇyaṃ ca suvarṇaṃ ca yad vai yajñasya dakṣiṇā<BR>
13,134.057d@015_1231	yas tatra hanyate devi gajaskandhagato naraḥ<BR>
13,134.057d@015_1232	brahmalokam avāpnoti raṇeṣv abhimukho hataḥ<BR>
13,134.057d@015_1233	rathamadhyagato vāpi hayapṛṣṭhagato 'pi vā<BR>
13,134.057d@015_1234	hanyate yas tu saṃgrāme śakraloke mahīyate<BR>
13,134.057d@015_1235	svarge hantā pūjyate tair hatas tatraiva pūjyate<BR>
13,134.057d@015_1236	dvāv etau sukham edhete hantā yaś caiva hanyate<BR>
13,134.057d@015_1237	tasmāt saṃgrāmam āsādya prahartavyam abhītavat<BR>
13,134.057d@015_1238	nirbhayo yas tu saṃgrāme prahared udyatāyudhaḥ<BR>
13,134.057d@015_1239	rājño vallabhatām eti kulaṃ bhāvayate svakam<BR>
13,134.057d@015_1240	yathā nadīsahasrāṇi praviṣṭāni mahodadhim<BR>
13,134.057d@015_1241	tathā sarve na saṃdeho dharmo dharmabhṛtāṃ vare<BR>
13,134.057d@015_1242	praviṣṭā rājadharmeṇa ācāryavinayas tathā<BR>
13,134.057d@015_1243	vedoktāś caiva ye dharmāḥ pāṣaṇḍeṣu ca kīrtitāḥ<BR>
13,134.057d@015_1244	tathaiva mānavā dharmā dharmāś cānye tathāpare<BR>
13,134.057d@015_1245	deśajātikulānāṃ ca grāmadharmās tathaiva ca<BR>
13,134.057d@015_1246	ye dharmāḥ pārvatīyeṣu ye dharmāḥ pattanādiṣu<BR>
13,134.057d@015_1247	teṣāṃ pūrvapravṛttānāṃ kartavyaṃ parirakṣaṇam<BR>
13,134.057d@015_1248	dharma eva hato hanti dharmo rakṣati rakṣitaḥ<BR>
13,134.057d@015_1249	tasmād dharmo na hantavyaḥ pārthivena viśeṣataḥ<BR>
13,134.057d@015_1250	prajāḥ pālayate yatra dharmeṇa vasudhādhipaḥ<BR>
13,134.057d@015_1251	ṣaṭkarmaniratā viprāḥ pūjyante pitṛdevatāḥ<BR>
13,134.057d@015_1252	naiva tasminn anāvṛṣṭir na rogā nāpy upadravāḥ<BR>
13,134.057d@015_1253	dharmaśīlāḥ prajāḥ sarvāḥ svadharmanirate nṛpe<BR>
13,134.057d@015_1254	eṣṭavyaḥ satataṃ devi yuktācāro narādhipaḥ<BR>
13,134.057d@015_1255	chidrajñaś caiva śatrūṇām apramattaḥ pratāpavān<BR>
13,134.057d@015_1256	śūdrāḥ pṛthivyāṃ bahavo rājñāṃ bahuvināśakāḥ<BR>
13,134.057d@015_1257	tasmāt pramādaṃ suśroṇi na kuryāt paṇḍito nṛpaḥ<BR>
13,134.057d@015_1258	teṣu mitreṣu tyakteṣu tathā martyeṣu hastiṣu<BR>
13,134.057d@015_1259	visrambho nopagantavyaḥ snānapāneṣu nityaśaḥ<BR>
13,134.057d@015_1260	rājño vallabhatām eti kulaṃ bhāvayate svakam<BR>
13,134.057d@015_1261	yas tu rāṣṭrahitārthāya gobrāhmaṇakṛte tathā<BR>
13,134.057d@015_1262	bandigrāhāya mitrārthe prāṇāṃs tyajati dustyajān<BR>
13,134.057d@015_1263	sarvakāmadughāṃ dhenuṃ dharaṇīṃ lokadhāriṇīm<BR>
13,134.057d@015_1264	samudrāntāṃ varārohe saśailavanakānanām<BR>
13,134.057d@015_1265	dadyād devi dvijātibhyo vasupūrṇāṃ vasuṃdharām<BR>
13,134.057d@015_1266	na tatsamaṃ varārohe prāṇatyāgī viśiṣyate<BR>
13,134.057d@015_1267	sahasram api yajñānāṃ yajate yadi carddhimān<BR>
13,134.057d@015_1268	yajñais tasya kim āścaryaṃ prāṇatyāgaḥ suduṣkaraḥ<BR>
13,134.057d@015_1269	tasmāt sarveṣu yajñeṣu śastrayajño viśiṣyate<BR>
13,134.057d@015_1270	maheśvaraḥ<BR>
13,134.057d@015_1270	evaṃ saṃgrāmayajñās te yathātattvam udāhṛtāḥ<BR>
13,134.057d@015_1271	mṛgayātrāṃ tu vakṣyāmi śṛṇu tāṃ dharmacāriṇi<BR>
13,134.057d@015_1272	mṛgān hatvā mahīpālo yathā pāpair na lipyate<BR>
13,134.057d@015_1273	nirmānuṣām imāṃ sarve mṛgā icchanti medinīm<BR>
13,134.057d@015_1274	bhakṣayanti ca sasyāni śāsitavyā nṛpeṇa te<BR>
13,134.057d@015_1275	duṣṭānāṃ śāsanaṃ dharmaḥ śiṣṭānāṃ paripālanam<BR>
13,134.057d@015_1276	kartavyaṃ bhūmipālena nityaṃ kāryeṣu cārjavam<BR>
13,134.057d@015_1277	svargaṃ mṛgāś ca gacchanti svayaṃ nṛpatinā hatāḥ<BR>
13,134.057d@015_1278	yathā gāvo hy agopālās tathā rāṣṭram anāyakam<BR>
13,134.057d@015_1279	tasmād aṃśās tu devānāṃ gandharvoragarakṣasām<BR>
13,134.057d@015_1280	rājye niyuktā rāṣṭreṣu prajāpālanakāraṇāt<BR>
13,134.057d@015_1281	aśiṣṭaśāsane caiva śiṣṭānāṃ paripālane<BR>
13,134.057d@015_1282	teṣāṃ caryāṃ pravakṣyāmi śrūyatām anupūrvaśaḥ<BR>
13,134.057d@015_1283	yathā pracaratāṃ teṣāṃ pārthivānāṃ yaśasvini<BR>
13,134.057d@015_1284	rāṣṭraṃ dharmo dhanaṃ caiva yaśaḥ kīrtiś ca vardhate<BR>
13,134.057d@015_1285	nṛpāṇāṃ pūrvam evāyaṃ dharmo dharmabhṛtāṃ vare<BR>
13,134.057d@015_1286	sabhāprapātaṭākāni devatāyatanāni ca<BR>
13,134.057d@015_1287	brāhmaṇāvasathāś caiva kartavyā nṛpasattamaiḥ<BR>
13,134.057d@015_1288	brāhmaṇā nāvamantavyā bhasmacchannā ivāgnayaḥ<BR>
13,134.057d@015_1289	kulam utsādayeyus te krodhāviṣṭā dvijātayaḥ<BR>
13,134.057d@015_1290	dhmāyamāno yathā hy agnir nirdahet sarvam indhanam<BR>
13,134.057d@015_1291	tathā krodhāgninā viprā daheyuḥ pṛthivīm imām<BR>
13,134.057d@015_1292	na hi vipreṣu kruddheṣu rājyaṃ bhuñjanti bhūmipāḥ<BR>
13,134.057d@015_1293	paribhūya dvijān mohād vātāpinahuṣādayaḥ<BR>
13,134.057d@015_1294	sabandhumitrā naṣṭās te dagdhā brāhmaṇamanyubhiḥ<BR>
13,134.057d@015_1295	śarīraṃ cāpi śakrasya kṛtaṃ bhaganirantaram<BR>
13,134.057d@015_1296	tato devagaṇāḥ sarve indrasyārthe mahāmatim<BR>
13,134.057d@015_1297	prasādaṃ kārayām āsuḥ praṇāmastutivandanaiḥ<BR>
13,134.057d@015_1298	tena prītena suśroṇi gautamena mahātmanā<BR>
13,134.057d@015_1299	tac charīraṃ tu śakrasya sahasrabhagacihnitam<BR>
13,134.057d@015_1300	kṛtaṃ netrasahasreṇa kṣaṇenaiva nirantaram<BR>
13,134.057d@015_1301	chittvā meṣasya vṛṣaṇau gautamenābhimantritau<BR>
13,134.057d@015_1302	indrasya vṛṣaṇau bhūtvā kṣipraṃ vai śleṣam āgatau<BR>
13,134.057d@015_1303	evaṃ vipreṣu kruddheṣu devarājaḥ śatakratuḥ<BR>
13,134.057d@015_1304	aśaktaḥ śāsituṃ rājyaṃ kiṃ punar mānuṣo bhuvi<BR>
13,134.057d@015_1305	krodhāviṣṭo dahed vipraḥ śuṣkendhanam ivānalaḥ<BR>
13,134.057d@015_1306	bhasmīkṛtya jagat sarvaṃ sṛjed anyaj jagat punaḥ<BR>
13,134.057d@015_1307	adevān api devān sa kuryād devān adevatāḥ<BR>
13,134.057d@015_1308	tasmān notpādayen manyuṃ manyupraharaṇā dvijāḥ<BR>
13,134.057d@015_1309	mahatsv apy aparādheṣu śāsanaṃ nārhati dvijaḥ<BR>
13,134.057d@015_1310	na ca śastranipātāni na ca prāṇair viyojanam<BR>
13,134.057d@015_1311	dṛśyate triṣu lokeṣu brāhmaṇānām anindite<BR>
13,134.057d@015_1312	krodhāś ca vipulā ghorāḥ prasādāś cāpy anuttamāḥ<BR>
13,134.057d@015_1313	tasmān notpādayet krodhaṃ nityaṃ pūjyā dvijātayaḥ<BR>
13,134.057d@015_1314	dṛśyate na sa loke 'smin bhūto vātha bhaviṣyati<BR>
13,134.057d@015_1315	kruddheṣu yo vai vipreṣu rājyaṃ bhuṅkte narādhipaḥ<BR>
13,134.057d@015_1316	na caivopahased viprān na caivopālabhec ca tān<BR>
13,134.057d@015_1317	kālam āsādya kupyec ca kāle kuryād anugraham<BR>
13,134.057d@015_1318	saṃprahāsaś ca bhṛtyeṣu na kartavyo narādhipaiḥ<BR>
13,134.057d@015_1319	laghutvaṃ caiva prāpnoti ājñā cāsya nivartate<BR>
13,134.057d@015_1320	bhṛtyānāṃ saṃprahāsena pārthivaḥ paribhūyate<BR>
13,134.057d@015_1321	ayācyāni ca yācanti avaktavyaṃ bruvanti ca<BR>
13,134.057d@015_1322	pūrvam apy ucitair lābhaiḥ paritoṣaṃ na yānti te<BR>
13,134.057d@015_1323	tasmād bhṛtyeṣu nṛpatiḥ saṃprahāsaṃ vivarjayet<BR>
13,134.057d@015_1324	na viśvased aviśvaste viśvaste ca na viśvaset<BR>
13,134.057d@015_1325	sagotreṣu viśeṣeṇa sarvopāyair na viśvaset<BR>
13,134.057d@015_1326	viśvāsād bhayam utpannaṃ hanyād vṛkṣam ivāśaniḥ<BR>
13,134.057d@015_1327	pramādād dhanyate rājā lobhena ca vaśīkṛtaḥ<BR>
13,134.057d@015_1328	tasmāt pramādaṃ lobhaṃ ca na kuryān na ca viśvaset<BR>
13,134.057d@015_1329	bhayārtānāṃ paritrātā dīnānugrahakārakaḥ<BR>
13,134.057d@015_1330	tasmāt kṛtyaviśeṣajño nityaṃ rāṣṭrahite rataḥ<BR>
13,134.057d@015_1331	satyasaṃdhaḥ sthito rājye prajāpālanatatparaḥ<BR>
13,134.057d@015_1332	alubdho nyāyavādī ca ṣaḍbhāgaṃ copajīvati<BR>
13,134.057d@015_1333	kāryākāryaviśeṣajñaḥ sarvaṃ dharmeṇa paśyati<BR>
13,134.057d@015_1334	svarāṣṭreṣu dayāṃ kuryād akāryaṃ na pravartate<BR>
13,134.057d@015_1335	ye caivainaṃ praśaṃsanti ye ca nindanti mānavāḥ<BR>
13,134.057d@015_1336	śatruṃ ca mitravat paśyed aparādhavivarjitam<BR>
13,134.057d@015_1337	aparādhānurūpeṇa duṣṭaṃ daṇḍena śāsayet<BR>
13,134.057d@015_1338	dharmaḥ pravartate tatra yatra daṇḍarucir nṛpaḥ<BR>
13,134.057d@015_1339	nādharmo vidyate tatra yatra rājā kṣamānvitaḥ<BR>
13,134.057d@015_1340	aśiṣṭaśāsanaṃ dharmaḥ śiṣṭānāṃ paripālanam<BR>
13,134.057d@015_1341	vadhyāṃś ca ghātayed yas tu avadhyān parirakṣati<BR>
13,134.057d@015_1342	avadhyā brāhmaṇā gāvo dūtaś caiva pitā tathā<BR>
13,134.057d@015_1343	vidyāṃ grāhayate yaś ca ye ca pūrvopakāriṇaḥ<BR>
13,134.057d@015_1344	striyaś caiva na hantavyā yaś ca sarvātithir naraḥ<BR>
13,134.057d@015_1345	dharaṇīṃ gāṃ hiraṇyaṃ ca siddhānnaṃ ca tilān ghṛtam<BR>
13,134.057d@015_1346	dadan nityaṃ dvijātibhyo mucyate rājakilbiṣāt<BR>
13,134.057d@015_1347	evaṃ carati yo nityaṃ rājā rāṣṭrahite rataḥ<BR>
13,134.057d@015_1348	tasya rāṣṭraṃ dhanaṃ dharmo yaśaḥ kīrtiś ca vardhate<BR>
13,134.057d@015_1349	na ca pāpair na cānarthair yujyate sa narādhipaḥ<BR>
13,134.057d@015_1350	ṣaḍbhāgam upayuñjan yaḥ prajā rājā na rakṣati<BR>
13,134.057d@015_1351	svacakraparacakrābhyāṃ dhanair vā vikrameṇa vā<BR>
13,134.057d@015_1352	nirudyogo nṛpo yaś ca pararāṣṭranighātane<BR>
13,134.057d@015_1353	svarāṣṭraṃ niṣpratāpasya paracakreṇa hanyate<BR>
13,134.057d@015_1354	yat pāpaṃ paracakrasya paracakrābhighātane<BR>
13,134.057d@015_1355	tat pāpaṃ sakalaṃ rājā hatarāṣṭraḥ prapadyate<BR>
13,134.057d@015_1356	mātulaṃ bhāgineyaṃ vā mātaraṃ śvaśuraṃ gurum<BR>
13,134.057d@015_1357	pitaraṃ varjayitvaikaṃ hanyād ghātakam āgatam<BR>
13,134.057d@015_1358	svasya rāṣṭrasya rakṣārthaṃ yudhyamānas tu yo hataḥ<BR>
13,134.057d@015_1359	saṃgrāme paracakreṇa śrūyatāṃ tasya yā gatiḥ<BR>
13,134.057d@015_1360	vimāne tu varārohe apsarogaṇasevite<BR>
13,134.057d@015_1361	śakralokam ito yāti saṃgrāme nihato nṛpaḥ<BR>
13,134.057d@015_1362	yāvanto lomakūpāḥ syus tasya gātreṣu sundari<BR>
13,134.057d@015_1363	tāvad varṣasahasrāṇi śakraloke mahīyate<BR>
13,134.057d@015_1364	yadi vai mānuṣe loke kadā cid upapadyate<BR>
13,134.057d@015_1365	rājā vā rājamātro vā bhūyo bhavati vīryavān<BR>
13,134.057d@015_1366	tasmād yatno 'nukartavyaḥ svarāṣṭraparipālane<BR>
13,134.057d@015_1367	vyavahāraś ca cāraś ca satataṃ satyasaṃdhatā<BR>
13,134.057d@015_1368	apramādaḥ pramodaś ca vyavasāye 'py acaṇḍatā<BR>
13,134.057d@015_1369	bharaṇaṃ caiva bhṛtyānāṃ vāhanānāṃ ca poṣaṇam<BR>
13,134.057d@015_1370	yodhānāṃ caiva satkāraḥ kṛte karmaṇy amoghatā<BR>
13,134.057d@015_1371	maheśvaraḥ<BR>
13,134.057d@015_1371	śreya eva narendrāṇām iha caiva paratra ca<BR>
13,134.057d@015_1372	paśavaḥ paśubandheṣu ye hanyante 'dhvareṣu ca<BR>
13,134.057d@015_1373	yūpe nibaddhā mantraiś ca yathānyāyaṃ yathāvidhi<BR>
13,134.057d@015_1374	mantrāhutivipūtās te svargaṃ yānti yaśasvini<BR>
13,134.057d@015_1375	tarpitā yajñabhāgeṣu teṣāṃ māṃsair varānane<BR>
13,134.057d@015_1376	agnayas tridaśāś caiva lokapālāḥ saheśvarāḥ<BR>
13,134.057d@015_1377	teṣu tuṣṭeṣu jāyeta tasya yajñasya yat phalam<BR>
13,134.057d@015_1378	tena saṃyujyate devi yajamāno na saṃśayaḥ<BR>
13,134.057d@015_1379	sapatnīkaḥ saputraḥ sa sa pitṛbhrātṛbhiḥ saha<BR>
13,134.057d@015_1380	ye tatra dīkṣitā devi sarve svargaṃ prayānti te<BR>
13,134.057d@015_1381	umā<BR>
13,134.057d@015_1381	etat te sarvam ākhyātaṃ bhūyaḥ śrotuṃ kim icchasi<BR>
13,134.057d@015_1382	bhagavan sarvabhūteśa śūlapāṇe mahādyute<BR>
13,134.057d@015_1383	śrotum icchāmy ahaṃ vṛttaṃ sarveṣāṃ gṛhamedhinām<BR>
13,134.057d@015_1384	kīdṛśaṃ caritaṃ teṣāṃ trivargasahitaṃ prabho<BR>
13,134.057d@015_1385	pratyāyatiḥ kathaṃ teṣāṃ jīvanārtham udāhṛtam<BR>
13,134.057d@015_1386	vartamānāḥ kathaṃ sarve prāpnuvanty uttamāṃ gatim<BR>
13,134.057d@015_1387	maheśvaraḥ<BR>
13,134.057d@015_1387	etat sarvaṃ samāsena vaktum arhasi mānada<BR>
13,134.057d@015_1388	nyāyatas tvaṃ mahābhāge śrotukāmāsi bhāmini<BR>
13,134.057d@015_1389	prāyaśo lokasadvṛttam iṣyate gṛhavāsinām<BR>
13,134.057d@015_1390	teṣāṃ saṃrakṣaṇārthāya rājānaḥ saṃsmṛtā bhuvi<BR>
13,134.057d@015_1391	sarveṣām atha martyānāṃ vṛttiṃ sāmānyataḥ śṛṇu<BR>
13,134.057d@015_1392	vidyā vārttā ca sevā ca kārutvaṃ nāṭyatā tathā<BR>
13,134.057d@015_1393	ity ete jīvanārthāya martyānāṃ vihitāḥ priye<BR>
13,134.057d@015_1394	api janmaphalaṃ tāvan mānuṣāṇāṃ viśeṣataḥ<BR>
13,134.057d@015_1395	vihitaṃ tat svavṛttena tan me nigadataḥ śṛṇu<BR>
13,134.057d@015_1396	karmakṣetraṃ hi mānuṣyaṃ bhogaduḥkhayutāḥ pare<BR>
13,134.057d@015_1397	sarveṣāṃ prāṇināṃ tasmān mānuṣye vṛttam iṣyate<BR>
13,134.057d@015_1398	vidyāyogas tu sarveṣāṃ pūrvam eva vidhīyate<BR>
13,134.057d@015_1399	kāryākāryaṃ vijānāti vidyayā devi nānyathā<BR>
13,134.057d@015_1400	vidyayā sphīyate jñānaṃ jñānāt tattvavidarśanam<BR>
13,134.057d@015_1401	dṛṣṭatattvo vinītātmā sarvārthasya ca bhājanam<BR>
13,134.057d@015_1402	śakyaṃ vidyāvinītena loke saṃjīvanaṃ sukham<BR>
13,134.057d@015_1403	ātmānaṃ vidyayā tasmāt pūrvaṃ kṛtvā tu bhājanam<BR>
13,134.057d@015_1404	vaśyendriyo jitakrodho bhūtvātmānaṃ tu bhāvayet<BR>
13,134.057d@015_1405	bhāvayitvā tathātmānaṃ pūjanīyaḥ satām api<BR>
13,134.057d@015_1406	kulānuvṛttaṃ vṛttaṃ vā pūrvam eva samāśrayet<BR>
13,134.057d@015_1407	iṣyate gṛhavāsāya dārakarma yathāpuram<BR>
13,134.057d@015_1408	yadi ced vidyayā caiva vṛttiṃ kāṅkṣed athātmanaḥ<BR>
13,134.057d@015_1409	rājavidyāṃ tu vāde 'pi lokavidyām athāpi vā<BR>
13,134.057d@015_1410	tīrthataś cāpi gṛhṇīyāc chuśrūṣādiguṇair yutaḥ<BR>
13,134.057d@015_1411	granthataś cārthataś caiva dṛḍhīkuryāt prayatnataḥ<BR>
13,134.057d@015_1412	evaṃ vidyāphalaṃ devi prāpnuyān nānyathā naraḥ<BR>
13,134.057d@015_1413	nyāyād vidyāphalaṃ cecched adharmaṃ tatra varjayet<BR>
13,134.057d@015_1414	yadi ced vārttayā vṛttiṃ kāṅkṣeta vidhipūrvakam<BR>
13,134.057d@015_1415	kṣetre jalopapanne ca tad yogyāṃ kṛṣim ācaret<BR>
13,134.057d@015_1416	vāṇijyaṃ vā yathākālaṃ kuryāt taddeśayogataḥ<BR>
13,134.057d@015_1417	mūlyam arthaṃ prayāsaṃ ca vicāryaiva phalodayau<BR>
13,134.057d@015_1418	paśusaṃjīvakaś caiva deśe gāḥ poṣayed dhruvam<BR>
13,134.057d@015_1419	bahuprakārā bahavaḥ paśavas tasya sādhakāḥ<BR>
13,134.057d@015_1420	yaḥ kaś cit sevayā vṛttiṃ kāṅkṣeta matimān naraḥ<BR>
13,134.057d@015_1421	yatātmā śravaṇīyānāṃ bhaved vai saṃprayojakaḥ<BR>
13,134.057d@015_1422	buddhyā vā karmayogād vā yodhanād vā samāśrayet<BR>
13,134.057d@015_1423	mārgatas tu samāśritya tadā tatsaṃpriyo bhavet<BR>
13,134.057d@015_1424	yathā yathā sa tuṣyeta tathā saṃtoṣayeta tam<BR>
13,134.057d@015_1425	anujīviguṇopetaḥ kuryād ātmārtham āśritaḥ<BR>
13,134.057d@015_1426	vipriyaṃ nācaret tasya eṣā sevā samāsataḥ<BR>
13,134.057d@015_1427	viprayogāt purā tena gatim anyāṃ na lakṣayet<BR>
13,134.057d@015_1428	kārukarma ca nāṭyaṃ ca prāyaśo nīcayoniṣu<BR>
13,134.057d@015_1429	tayor api yathāyogaṃ nyāyataḥ karmavetanam<BR>
13,134.057d@015_1430	ājīvebhyo 'pi sarvebhyaś cārjavād vetanaṃ haret<BR>
13,134.057d@015_1431	anārjavād āharatas tat tu pāpāya kalpate<BR>
13,134.057d@015_1432	sarveṣāṃ pūrvam ārambhāṃś cintayen nayapūrvakam<BR>
13,134.057d@015_1433	ātmaśaktim upāyāṃś ca deśakālau ca śaktitaḥ<BR>
13,134.057d@015_1434	kāraṇāni pravāsaṃ ca prakṣepaṃ ca phalodayam<BR>
13,134.057d@015_1435	evamādīni saṃcintya dṛṣṭvā daivānukūlatām<BR>
13,134.057d@015_1436	ataḥparaṃ samārambhed yatrātmahitam āhitam<BR>
13,134.057d@015_1437	vṛttim evaṃ samāsādya tāṃ sadā paripālayet<BR>
13,134.057d@015_1438	daivamānuṣavighnebhyo na punar bhraśyate yathā<BR>
13,134.057d@015_1439	pālayan vardhayan bhuñjaṃs tāṃ prāpya na vināśayet<BR>
13,134.057d@015_1440	kṣīyate girisaṃkāśam aśnato hy anapekṣayā<BR>
13,134.057d@015_1441	ājīvebhyo dhanaṃ prāpya caturdhā vibhajed budhaḥ<BR>
13,134.057d@015_1442	dharmāyārthāya kāmāya āpatpraśamanāya ca<BR>
13,134.057d@015_1443	caturṣv api vibhāgeṣu vidhānaṃ śṛṇu śobhane<BR>
13,134.057d@015_1444	yajñārthaṃ cānnadānārthaṃ dīnānugrahakāraṇāt<BR>
13,134.057d@015_1445	devabrāhmaṇapūjārthaṃ pitṛpūjārtham eva ca<BR>
13,134.057d@015_1446	kulārthaṃ saṃnivāsārthaṃ kriyānityaiś ca dhārmikaiḥ<BR>
13,134.057d@015_1447	evamādiṣu cānyeṣu dharmārthaṃ saṃtyajed dhanam<BR>
13,134.057d@015_1448	dharmakārye dhanaṃ dadyād anavekṣya phalodayam<BR>
13,134.057d@015_1449	aiśvaryasthānalābhārthaṃ rājavāllabhyakāraṇāt<BR>
13,134.057d@015_1450	vārttāyāṃ ca samārambhe bhṛtyamitraparigrahe<BR>
13,134.057d@015_1451	āvāhe ca vivāhe ca putrāṇāṃ vṛttikāraṇāt<BR>
13,134.057d@015_1452	arthodayasamāvāptāv anarthasya vighātane<BR>
13,134.057d@015_1453	evamādiṣu cānyeṣu arthārthaṃ vibhajed dhanam<BR>
13,134.057d@015_1454	anubandhaṃ phalaṃ hetuṃ dṛṣṭvā vittaṃ parityajet<BR>
13,134.057d@015_1455	anarthaṃ bādhate hy artho arthaṃ caiva phalāny uta<BR>
13,134.057d@015_1456	nādhanāḥ prāpnuvanty arthān narā yatnaśatair api<BR>
13,134.057d@015_1457	tasmād dhanaṃ rakṣitavyaṃ dātavyaṃ ca vidhānataḥ<BR>
13,134.057d@015_1458	śarīrapoṣaṇārthāya āhārasya viśeṣaṇe<BR>
13,134.057d@015_1459	naṭagāndharvasaṃyoge kāmayātrāvihārayoḥ<BR>
13,134.057d@015_1460	manaḥpriyāṇāṃ saṃyoge prītidāne tathaiva ca<BR>
13,134.057d@015_1461	evamādiṣu cānyeṣu kāmārthaṃ visṛjed dhanam<BR>
13,134.057d@015_1462	vicārya guṇadoṣau tu mātrayā tatra saṃtyajet<BR>
13,134.057d@015_1463	caturthaṃ saṃnidadhyāc ca āpadarthaṃ śucismite<BR>
13,134.057d@015_1464	rājyabhraṃśavināśārthaṃ durbhikṣārthaṃ ca śobhane<BR>
13,134.057d@015_1465	mahāvyādhivimokṣārthaṃ vārddhakasyaiva kāraṇāt<BR>
13,134.057d@015_1466	śatrūṇāṃ pratikārāya sāhasaiś cāpy amarṣaṇāt<BR>
13,134.057d@015_1467	prasthāne cānyadeśārtham āpadāṃ vipramokṣaṇe<BR>
13,134.057d@015_1468	evamādi samuddiśya saṃnidadhyāt svakaṃ dhanam<BR>
13,134.057d@015_1469	sukham arthavatāṃ loke kṛcchrāṇāṃ vipramokṣaṇam<BR>
13,134.057d@015_1470	yasya nāsti dhanaṃ kiṃ cit tasya lokadvayaṃ na ca<BR>
13,134.057d@015_1471	aśanād indriyāṇīva sarvam arthāt pravartate<BR>
13,134.057d@015_1472	nidhānaṃ mātrayā kuryād anyathā vilayaṃ vrajet<BR>
13,134.057d@015_1473	evaṃ devi manuṣyāṇāṃ loke tv ājīvanaṃ prati<BR>
13,134.057d@015_1474	evaṃ yuktasya lokasya laukyaṃ vṛttaṃ punaḥ śṛṇu<BR>
13,134.057d@015_1475	dhanyaṃ yaśasyam āyuṣyaṃ svargīyaṃ paramaṃ vacaḥ<BR>
13,134.057d@015_1476	trivarge ca yathā yuktaṃ sarveṣāṃ saṃvidhīyate<BR>
13,134.057d@015_1477	tathā saṃvartamānās tu lokayor hitam āpnuyuḥ<BR>
13,134.057d@015_1478	kālyotthānaṃ ca śaucaṃ ca devabrāhmaṇabhaktatā<BR>
13,134.057d@015_1479	gurūṇām eva śuśrūṣā brāhmaṇeṣv abhivādanam<BR>
13,134.057d@015_1480	pratyutthānaṃ ca vṛddhānāṃ devasthānapraṇāmanam<BR>
13,134.057d@015_1481	ābhimukhyaṃ puraskṛtya atithīnāṃ ca bhojanam<BR>
13,134.057d@015_1482	vṛddhopadeśakaraṇaṃ śravaṇaṃ hitapathyayoḥ<BR>
13,134.057d@015_1483	poṣaṇaṃ bhṛtyavargasya sāntvadānaparigrahaiḥ<BR>
13,134.057d@015_1484	nyāyataḥ karmakaraṇam anyāyāhitavarjanam<BR>
13,134.057d@015_1485	samyag vṛttaṃ svadāreṣu doṣāṇāṃ pratiṣedhanam<BR>
13,134.057d@015_1486	putrāṇāṃ vinayaṃ kuryāt tattatkārye niyojayet<BR>
13,134.057d@015_1487	varjanaṃ cāśubhārthānāṃ śubhānāṃ joṣaṇaṃ tathā<BR>
13,134.057d@015_1488	kulocitānāṃ dharmāṇāṃ yathāvat paripālanam<BR>
13,134.057d@015_1489	varjanaṃ kalahādīnāṃ bhaktyā saṃśamanaṃ tathā<BR>
13,134.057d@015_1490	satāṃ vyasanasaṃyoge svaśaktyābhyavapattitā<BR>
13,134.057d@015_1491	dīnānāṃ saṃgrahaṃ caiva nānṛśaṃsyavyapekṣayā<BR>
13,134.057d@015_1492	abaddhānṛtaghorāṇāṃ vacanānāṃ vivarjanam<BR>
13,134.057d@015_1493	kulasaṃdhāraṇaṃ caiva pauruṣeṇaiva sarvaśaḥ<BR>
13,134.057d@015_1494	evamādi śubhaṃ sarvaṃ tasya vṛttam iti smṛtam<BR>
13,134.057d@015_1495	vṛddhasevī bhaven nityaṃ hitārthaṃ jñānakāṅkṣayā<BR>
13,134.057d@015_1496	parārthaṃ nāhared dravyam anāmantrya tu sarvadā<BR>
13,134.057d@015_1497	na yāceta parān dhīraḥ svabāhubalam āśrayet<BR>
13,134.057d@015_1498	svaśarīraṃ sadā rakṣed āhārācārayor api<BR>
13,134.057d@015_1499	hitaṃ pathyaṃ sadāhāraṃ jīrṇaṃ bhuñjīta mātrayā<BR>
13,134.057d@015_1500	devatātithisatkāraṃ kṛtvā sarvaṃ yathāvidhi<BR>
13,134.057d@015_1501	śeṣaṃ bhuñjec chucir bhūtvā na ca bhāṣeta vipriyam<BR>
13,134.057d@015_1502	pratiśrayaṃ ca pānīyaṃ baliṃ bhikṣāṃ ca sarvaśaḥ<BR>
13,134.057d@015_1503	gṛhasthaḥ pravahed dadyād gāś ca vatsāṃś ca poṣayet<BR>
13,134.057d@015_1504	bahir niṣkramaṇaṃ caiva kuryāt kāraṇato divā<BR>
13,134.057d@015_1505	madhyāhne vārdharātre vā gamanaṃ naiva rocayet<BR>
13,134.057d@015_1506	viṣamān nāvagāheta svaśaktyā samam ācaret<BR>
13,134.057d@015_1507	yathāyavyayatā loke gṛhasthānāṃ prapūjitā<BR>
13,134.057d@015_1508	ayaśaskaram arthaghnaṃ karma yat parapīḍanam<BR>
13,134.057d@015_1509	bhayād vā yadi vā lobhān na kurvīta kadā cana<BR>
13,134.057d@015_1510	buddhipūrvaṃ samālokya dūrato guṇadoṣataḥ<BR>
13,134.057d@015_1511	ārabheta tadā karma śubhaṃ vā yadi vetarat<BR>
13,134.057d@015_1512	ātmā sākṣī bhaven nityam ātmanas tu śubhāśubhe<BR>
13,134.057d@015_1513	umā<BR>
13,134.057d@015_1513	manasā karmaṇā vācā na ca kāṅkṣeta pātakam<BR>
13,134.057d@015_1514	bhagavan bhaganetraghna kālasūdana śaṃkara<BR>
13,134.057d@015_1515	ime tu varṇāś catvāro vihitāḥ svit svabhāvataḥ<BR>
13,134.057d@015_1516	utāho kriyayā varṇāḥ saṃbhavanti maheśvara<BR>
13,134.057d@015_1517	maheśvaraḥ<BR>
13,134.057d@015_1517	eṣa me saṃśayapraśnas taṃ me chettuṃ tvam arhasi<BR>
13,134.057d@015_1518	svabhāvād eva vidyante catvāro brāhmaṇādayaḥ<BR>
13,134.057d@015_1519	ekajātyāḥ suduṣprāpam anyavarṇatvam āgatam<BR>
13,134.057d@015_1520	tac ca karma viśeṣeṇa punarjanmani jāyate<BR>
13,134.057d@015_1521	tasmāt te saṃpravakṣyāmi tat sarvaṃ karma pākataḥ<BR>
13,134.057d@015_1522	brāhmaṇas tu naro bhūtvā svajātim anupālayet<BR>
13,134.057d@015_1523	dṛḍhaṃ brāhmaṇakarmāṇi vedoktāni samācaret<BR>
13,134.057d@015_1524	satyārjavaparo bhūtvā dānayajñaparas tathā<BR>
13,134.057d@015_1525	tasyāṃ jātyāṃ samudito jātidharmān na hāpayet<BR>
13,134.057d@015_1526	evaṃ saṃvartamānas tu kāladharmaṃ gataḥ punaḥ<BR>
13,134.057d@015_1527	svarloke cābhijāyeta svargabhogāya bhāmini<BR>
13,134.057d@015_1528	tatkṣaye brāhmaṇo bhūtvā tathaiva nṛṣu jāyate<BR>
13,134.057d@015_1529	evaṃ svakarmaṇā martyaḥ svajātiṃ labhate punaḥ<BR>
13,134.057d@015_1530	aparas tu tathā kaś cid brahmayonisamudbhavaḥ<BR>
13,134.057d@015_1531	avamatyaiva tāṃ jātim ajñānatamasāvṛtaḥ<BR>
13,134.057d@015_1532	anyathā vartamānas tu jātikarmāṇi varjayet<BR>
13,134.057d@015_1533	śūdravad vicarel loke śūdrakarmābhilāṣayā<BR>
13,134.057d@015_1534	śūdraiḥ saha caran nityaṃ śaucamaṅgalavarjitaḥ<BR>
13,134.057d@015_1535	sa cāpi kāladharmastho yamalokeṣu daṇḍitaḥ<BR>
13,134.057d@015_1536	yadi jāyeta martyeṣu śūdra evābhijāyate<BR>
13,134.057d@015_1537	śūdra eva bhaved devi brāhmaṇo 'pi svakarmaṇā<BR>
13,134.057d@015_1538	tathaiva śūdras tv aparaḥ śūdrakarmāṇi varjayan<BR>
13,134.057d@015_1539	satyārjavaparo bhūtvā dānadharmaparas tathā<BR>
13,134.057d@015_1540	mantrabrāhmaṇasatkartā manasā brāhmaṇapriyaḥ<BR>
13,134.057d@015_1541	evaṃyuktasamācāraḥ śūdro 'pi maraṇaṃ gataḥ<BR>
13,134.057d@015_1542	svargaloke 'bhijāyeta tatkṣaye nṛṣu jāyate<BR>
13,134.057d@015_1543	brāhmaṇānāṃ kule mukhye vedasvādhyāyasaṃyute<BR>
13,134.057d@015_1544	evam eva sadā loke śūdro brāhmaṇyam āpnuyāt<BR>
13,134.057d@015_1545	evaṃ kṣatriyavaiśyāś ca jātidharmeṇa saṃyutāḥ<BR>
13,134.057d@015_1546	svakarmaṇaiva jāyante viśiṣṭeṣv adhameṣu ca<BR>
13,134.057d@015_1547	evaṃ jātiviparyāsaḥ pretyabhāve bhaven nṛṇām<BR>
13,134.057d@015_1548	anyathā tu na śakyante lokasaṃsthitikāraṇāt<BR>
13,134.057d@015_1549	tasmāj jātiṃ viśiṣṭāṃ tu kathaṃ cit prāpya paṇḍitaḥ<BR>
13,134.057d@015_1550	sarvathā tāṃ tato rakṣen na punar bhraśyate yathā<BR>
13,134.057d@015_1551	umā<BR>
13,134.057d@015_1551	iti te kathitaṃ devi bhūyaḥ śrotuṃ kim icchasi<BR>
13,134.057d@015_1552	janmaprabhṛti kaiḥ śuddho labhej janmaphalaṃ naraḥ<BR>
13,134.057d@015_1553	maheśvaraḥ<BR>
13,134.057d@015_1553	śobhanāśobhanaṃ sarvam adhikāravaśāt svayam<BR>
13,134.057d@015_1554	karma kurvan na lipyeta ārjavena samācaran<BR>
13,134.057d@015_1555	ātmaiva tac chubhaṃ kuryād aśubhe naiva yojayet<BR>
13,134.057d@015_1556	śaṭheṣu śaṭhavat kuryād āryeṣv ṛjuvad ācaret<BR>
13,134.057d@015_1557	āpatsu nāvasīdec ca ghorān saṃkrāmayet parān<BR>
13,134.057d@015_1558	sāmnaiva sarvakāryāṇi kartuṃ pūrvaṃ samārabhet<BR>
13,134.057d@015_1559	anarthādharmaśokāṃs tu yathā na prāpnuyāt svayam<BR>
13,134.057d@015_1560	prayateta tathā kartum etad vṛttaṃ samāsataḥ<BR>
13,134.057d@015_1561	etad vṛttaṃ samāsādya gṛham āśritya mānavāḥ<BR>
13,134.057d@015_1562	nirābādhā nirudvegāḥ prāpnuvanty uttamāṃ gatim<BR>
13,134.057d@015_1563	etaj janmaphalaṃ nityaṃ sarveṣāṃ gṛhavāsinām<BR>
13,134.057d@015_1564	evaṃ gṛhagatair nityaṃ vartitavyam iti sthitiḥ<BR>
13,134.057d@015_1565	etat sarvaṃ mayā proktaṃ kiṃ bhūyaḥ śrotum icchasi<BR>
13,134.057d@015_1565	umā<BR>
13,134.057d@015_1566	surāsurapate deva varada prītivardhana<BR>
13,134.057d@015_1567	mānuṣeṣv eva ye ke cid āḍhyāḥ kleśavivarjitāḥ<BR>
13,134.057d@015_1568	bhuñjānā vividhān bhogān dṛśyante nirupadravāḥ<BR>
13,134.057d@015_1569	apare kleśasaṃyuktā daridrā bhogavarjitāḥ<BR>
13,134.057d@015_1570	kimarthaṃ mānuṣe loke na samatvena kalpitāḥ<BR>
13,134.057d@015_1571	maheśvaraḥ<BR>
13,134.057d@015_1571	etac chrotuṃ mahādeva kautūhalam atīva me<BR>
13,134.057d@015_1572	nyāyatas tvaṃ mahābhāge śrotukāmāsi bhāmini<BR>
13,134.057d@015_1573	śṛṇu tat sarvam akhilaṃ mānuṣāṇāṃ hitaṃ vacaḥ<BR>
13,134.057d@015_1574	ādisarge purā brahmā samatvenāsṛjat prajāḥ<BR>
13,134.057d@015_1575	nityaṃ na bhavato hy asya rāgadveṣau prajāpateḥ<BR>
13,134.057d@015_1576	tadā tasmāt samāḥ sarve babhūvuḥ sarvato narāḥ<BR>
13,134.057d@015_1577	evaṃ saṃvartamāne tu yuge kālaviparyayāt<BR>
13,134.057d@015_1578	ke cit prapedire tatra viṣamaṃ buddhimohitāḥ<BR>
13,134.057d@015_1579	teṣāṃ hāniṃ tato dṛṣṭvā tulyānām eva bhāmini<BR>
13,134.057d@015_1580	brahmāṇaṃ te samājagmus tatkāraṇanivedakāḥ<BR>
13,134.057d@015_1581	kartuṃ nārhasi deveśa pakṣapātaṃ tvam īdṛśam<BR>
13,134.057d@015_1582	putrabhāve same deva kimarthaṃ no bhavet kaliḥ<BR>
13,134.057d@015_1583	ity evaṃ tair upālabdho brahmā vacanam abravīt<BR>
13,134.057d@015_1584	yūyaṃ mā kārṣṭa me roṣaṃ svakṛtaṃ smarata prajāḥ<BR>
13,134.057d@015_1585	yuṣmābhir eva yuṣmākaṃ grathitaṃ hi śubhāśubham<BR>
13,134.057d@015_1586	yādṛśaṃ kurute karma tādṛśaṃ phalam aśnute<BR>
13,134.057d@015_1587	svakṛtasya phalaṃ bhuṅkte nānyas tad bhoktum arhati<BR>
13,134.057d@015_1588	evaṃ saṃbodhitās tena lokakartrā svayaṃbhuvā<BR>
13,134.057d@015_1589	punar nivṛtya karmāṇi śubhāny eva prapedire<BR>
13,134.057d@015_1590	evaṃ vijñātatattvās te dānadharmaparāyaṇāḥ<BR>
13,134.057d@015_1591	śubhāni vidhivat kṛtvā kāladharmagatāḥ punaḥ<BR>
13,134.057d@015_1592	tāni dānaphalāny eva bhuñjate sukhabhoginaḥ<BR>
13,134.057d@015_1593	svakṛtaṃ tu naras tasmāt svayam eva prapadyate<BR>
13,134.057d@015_1594	apare dharmakāryebhyo nivṛttās tu śubhekṣaṇe<BR>
13,134.057d@015_1595	kadaryā niranukrośāḥ prāyeṇātmaparāyaṇāḥ<BR>
13,134.057d@015_1596	tādṛśā maraṇaṃ prāptāḥ punarjanmani śobhane<BR>
13,134.057d@015_1597	umā<BR>
13,134.057d@015_1597	daridrāḥ kleśasaṃyuktā bhavanty eva na saṃśayaḥ<BR>
13,134.057d@015_1598	mānuṣeṣv eva ye ke cid dhanadhānyasamanvitāḥ<BR>
13,134.057d@015_1599	bhogahīnāḥ pradṛśyante sarvabhogeṣu satsv api<BR>
13,134.057d@015_1600	maheśvaraḥ<BR>
13,134.057d@015_1600	na bhuñjate kimarthaṃ te tan me śaṃsitum arhasi<BR>
13,134.057d@015_1601	paraiḥ saṃcoditā dharmaṃ kurvate na svakāmataḥ<BR>
13,134.057d@015_1602	svayaṃ śraddhāṃ bahiṣkṛtya kurvanti ca rudanti ca<BR>
13,134.057d@015_1603	tādṛśā maraṇaṃ prāptāḥ punarjanmani śobhane<BR>
13,134.057d@015_1604	phalāni tāni saṃprāpya bhuñjate na kadā cana<BR>
13,134.057d@015_1605	umā<BR>
13,134.057d@015_1605	rakṣanto vardhayantaś ca āsate nidhipālavat<BR>
13,134.057d@015_1606	ke cid dhanaviyuktāś ca bhogayuktā maheśvara<BR>
13,134.057d@015_1607	maheśvaraḥ<BR>
13,134.057d@015_1607	mānuṣāḥ saṃpradṛśyante tan me śaṃsitum arhasi<BR>
13,134.057d@015_1608	ānṛśaṃsyaparā ye tu dharmakāmāś ca durgatāḥ<BR>
13,134.057d@015_1609	paropakāraṃ kurvanti dīnānugrahakāraṇāt<BR>
13,134.057d@015_1610	pratidadyuḥ paradhanaṃ naṣṭaṃ vānyair hṛtaṃ dhanam<BR>
13,134.057d@015_1611	nityaṃ ye dātumanaso narā vitteṣv asatsv api<BR>
13,134.057d@015_1612	kāladharmavaśaṃ prāptāḥ punarjanmani te narāḥ<BR>
13,134.057d@015_1613	ete dhanaviyuktāś ca bhogayuktā bhavanty uta<BR>
13,134.057d@015_1614	dharmadānopadeśaṃ vā kartavyam iti niścayaḥ<BR>
13,134.057d@015_1615	umā<BR>
13,134.057d@015_1615	iti te kathitaṃ devi kiṃ bhūyaḥ śrotum icchasi<BR>
13,134.057d@015_1616	bhagavan devadeveśa triyakṣa vṛṣabhadhvaja<BR>
13,134.057d@015_1617	mānuṣās trividhā deva dṛśyante satataṃ vibho<BR>
13,134.057d@015_1618	āsīnā eva bhuñjante sthānaiśvaryaparigrahaiḥ<BR>
13,134.057d@015_1619	apare yatnapūrvaṃ tu labhante bhogasaṃgraham<BR>
13,134.057d@015_1620	apare yatamānās tu labhante na tu kiṃ cana<BR>
13,134.057d@015_1621	maheśvaraḥ<BR>
13,134.057d@015_1621	kena karmavipākena tan me śaṃsitum arhasi<BR>
13,134.057d@015_1622	nyāyatas tvaṃ mahābhāge śrotukāmāsi bhāmini<BR>
13,134.057d@015_1623	ye loke mānuṣā devi dānadharmaparāyaṇāḥ<BR>
13,134.057d@015_1624	pātrāṇi vidhivaj jñātvā dūrato hy anumānataḥ<BR>
13,134.057d@015_1625	abhigamya svayaṃ tatra grāhayanti prasādya ca<BR>
13,134.057d@015_1626	dānāni ceṅgitair eva tair avijñātam eva vā<BR>
13,134.057d@015_1627	punarjanmani deveśi tādṛśāḥ śobhanā narāḥ<BR>
13,134.057d@015_1628	ayatnatas tu tāny eva phalāni prāpnuvanty uta<BR>
13,134.057d@015_1629	āsīnā eva bhuñjante bhogān sukṛtabhoginaḥ<BR>
13,134.057d@015_1630	apare ye ca dānāni dadaty eva prayācitāḥ<BR>
13,134.057d@015_1631	yathā yathā te dīnatvāt punar dāsyanti yācitāḥ<BR>
13,134.057d@015_1632	tāvat kālaṃ tathā devi punarjanmani te narāḥ<BR>
13,134.057d@015_1633	yatnataḥ śramasaṃyuktāḥ punas tāny āpnuvanty uta<BR>
13,134.057d@015_1634	yācitā api ye ke cin na dadaty eva kiṃ cana<BR>
13,134.057d@015_1635	abhyasūyāparā martyā lobhopahatacetasaḥ<BR>
13,134.057d@015_1636	te punarjanmani śubhe yatante bahudhā narāḥ<BR>
13,134.057d@015_1637	na prāpnuvanti manujā mārgantas te 'pi kiṃ cana<BR>
13,134.057d@015_1638	nānuptaṃ rohate sasyaṃ tadvad dānaphalaṃ viduḥ<BR>
13,134.057d@015_1639	yad yad dadāti puruṣas tat tat prāpnoti kevalam<BR>
13,134.057d@015_1640	iti te kathitaṃ devi bhūyaḥ śrotuṃ kim icchasi<BR>
13,134.057d@015_1640	umā<BR>
13,134.057d@015_1641	bhagavan bhaganetraghna ke cid vārddhakasaṃyutāḥ<BR>
13,134.057d@015_1642	abhogayogyakāle tu bhogāṃś caiva dhanāni ca<BR>
13,134.057d@015_1643	labhante sthavirā bhūtvā bhogaiśvaryaṃ yatas tataḥ<BR>
13,134.057d@015_1644	yena karmavipākena tan me śaṃsitum arhasi<BR>
13,134.057d@015_1644	maheśvaraḥ<BR>
13,134.057d@015_1645	hanta te kathayiṣyāmi śṛṇu tat tvaṃ samāhitā<BR>
13,134.057d@015_1646	dharmakāryaṃ ciraṃ kālaṃ vismṛtya dhanasaṃyutāḥ<BR>
13,134.057d@015_1647	prāṇāntakāle saṃprāpte vyādhibhiś ca nipīḍitāḥ<BR>
13,134.057d@015_1648	ārabhante punar dharmaṃ dātuṃ dānāni vā narāḥ<BR>
13,134.057d@015_1649	te punarjanmani śubhe bhūtvā duḥkhapariplutāḥ<BR>
13,134.057d@015_1650	atītayauvane kāle sthaviratvam upāgatāḥ<BR>
13,134.057d@015_1651	labhante pūrvadattānāṃ phalāni śubhalakṣaṇe<BR>
13,134.057d@015_1652	evaṃ karmaphalaṃ devi kālayogād bhavaty uta<BR>
13,134.057d@015_1652	umā<BR>
13,134.057d@015_1653	bhogayuktā mahādeva ke cid vyādhipariplutāḥ<BR>
13,134.057d@015_1654	maheśvaraḥ<BR>
13,134.057d@015_1654	asamarthāś ca tān bhoktuṃ bhavanti kim u kāraṇam<BR>
13,134.057d@015_1655	vyādhiyogaparikliṣṭā ye nirāśāḥ svajīvite<BR>
13,134.057d@015_1656	ārabhante tadā kartuṃ dānāni śubhalakṣaṇe<BR>
13,134.057d@015_1657	te punarjanmani śubhe prāpya tāni phalāny uta<BR>
13,134.057d@015_1658	umā<BR>
13,134.057d@015_1658	asamarthāś ca tān bhoktuṃ vyādhitās te bhavanty uta<BR>
13,134.057d@015_1659	bhagavan devadeveśa mānuṣeṣv eva ke cana<BR>
13,134.057d@015_1660	rūpayuktāḥ pradṛśyante śubhāṅgā priyadarśanāḥ<BR>
13,134.057d@015_1661	maheśvaraḥ<BR>
13,134.057d@015_1661	kena karmavipākena tan me śaṃsitum arhasi<BR>
13,134.057d@015_1662	hanta te kathayiṣyāmi śṛṇu tat tvaṃ samāhitā<BR>
13,134.057d@015_1663	ye purā manujā devi lajjāyuktāḥ priyaṃvadāḥ<BR>
13,134.057d@015_1664	śaktāḥ sumadhurā nityaṃ bhūtvā caiva svabhāvataḥ<BR>
13,134.057d@015_1665	amāṃsabhojinaś caiva sadā prāṇidayāyutāḥ<BR>
13,134.057d@015_1666	pratikarmapradā vāpi vastradā dharmakāraṇāt<BR>
13,134.057d@015_1667	bhūmiśuddhikarā vāpi kāraṇād agnipūjakāḥ<BR>
13,134.057d@015_1668	evaṃyuktasamācārāḥ punarjanmani te narāḥ<BR>
13,134.057d@015_1669	umā<BR>
13,134.057d@015_1669	rūpeṇa spṛhaṇīyās tu bhavanty eva na saṃśayaḥ<BR>
13,134.057d@015_1670	virūpāś ca pradṛśyante mānuṣeṣv eva ke cana<BR>
13,134.057d@015_1671	maheśvaraḥ<BR>
13,134.057d@015_1671	kena karmavipākena tan me śaṃsitum arhasi<BR>
13,134.057d@015_1672	tad ahaṃ te pravakṣyāmi śṛṇu kalyāṇi kāraṇam<BR>
13,134.057d@015_1673	rūpayogāt purā martyā darpāhaṃkārasaṃyutāḥ<BR>
13,134.057d@015_1674	virūpahāsakāś caiva stutinindādibhir bhṛśam<BR>
13,134.057d@015_1675	paropatāpinaś caiva māṃsādāś ca tathaiva ca<BR>
13,134.057d@015_1676	abhyasūyāparāś caiva aśuddhāś ca tathaiva ca<BR>
13,134.057d@015_1677	evaṃyuktasamācārā yamaloke sudaṇḍitāḥ<BR>
13,134.057d@015_1678	kathaṃ cit prāpya mānuṣyaṃ tatra te rūpavarjitāḥ<BR>
13,134.057d@015_1679	virūpāḥ saṃbhavanty eva nāsti tatra vicāraṇā<BR>
13,134.057d@015_1679	umā<BR>
13,134.057d@015_1680	bhagavan devadeveśa ke cit saubhāgyasaṃyutāḥ<BR>
13,134.057d@015_1681	rūpabhogavihīnāś ca dṛśyante pramadāpriyāḥ<BR>
13,134.057d@015_1682	kena karmavipākena tan me śaṃsitum arhasi<BR>
13,134.057d@015_1682	maheśvaraḥ<BR>
13,134.057d@015_1683	ye purā manujā devi saumyaśīlāḥ priyaṃvadāḥ<BR>
13,134.057d@015_1684	svadārair eva saṃtuṣṭā dāreṣu samavṛttayaḥ<BR>
13,134.057d@015_1685	dākṣiṇyenaiva vartante pramadāsv apriyāsv api<BR>
13,134.057d@015_1686	na tu pratyādiśanty eva strīdoṣān guhyasaṃśritān<BR>
13,134.057d@015_1687	annapānīyadāḥ kāle nṛṇāṃ svādupradāś ca ye<BR>
13,134.057d@015_1688	svadāravartinaś caiva dhṛtimanto niratyayāḥ<BR>
13,134.057d@015_1689	evaṃyuktasamācārāḥ punarjanmani śobhane<BR>
13,134.057d@015_1690	mānuṣās te bhavanty eva satataṃ subhagā bhṛśam<BR>
13,134.057d@015_1691	arthād ṛte 'pi te devi bhavanti pramadāpriyāḥ<BR>
13,134.057d@015_1691	umā<BR>
13,134.057d@015_1692	durbhagāḥ saṃpradṛśyante āḍhyā bhogayutā api<BR>
13,134.057d@015_1693	maheśvaraḥ<BR>
13,134.057d@015_1693	kena karmavipākena tan me śaṃsitum arhasi<BR>
13,134.057d@015_1694	tad ahaṃ te pravakṣyāmi śṛṇu sarvaṃ samāhitā<BR>
13,134.057d@015_1695	ye purā manujā devi svadāreṣv anapekṣayā<BR>
13,134.057d@015_1696	yatheṣṭavṛttayaś caiva nirlajjā vītasaṃbhramāḥ<BR>
13,134.057d@015_1697	pareṣāṃ vipriyakarā vāṅmanaḥkāyakarmabhiḥ<BR>
13,134.057d@015_1698	nirāśrayā nirannādyāḥ strīṇāṃ hṛdayakopanāḥ<BR>
13,134.057d@015_1699	evaṃyuktasamācārāḥ punarjanmani te narāḥ<BR>
13,134.057d@015_1700	durbhagāḥ saṃbhavanty eva strīṇāṃ hṛdayavipriyāḥ<BR>
13,134.057d@015_1701	umā<BR>
13,134.057d@015_1701	nāsti teṣāṃ ratisukhaṃ svadāreṣv api kiṃ cana<BR>
13,134.057d@015_1702	bhagavan devadeveśa mānuṣeṣv eva ke cana<BR>
13,134.057d@015_1703	jñānavijñānasaṃpannā buddhimanto vicakṣaṇāḥ<BR>
13,134.057d@015_1704	durgatās tu pradṛśyante yatamānā yathāvidhi<BR>
13,134.057d@015_1705	maheśvaraḥ<BR>
13,134.057d@015_1705	kena karmavipākena tan me śaṃsitum arhasi<BR>
13,134.057d@015_1706	tad ahaṃ te pravakṣyāmi śṛṇu kalyāṇi kāraṇam<BR>
13,134.057d@015_1707	ye purā manujā devi śrutavanto 'pi kevalam<BR>
13,134.057d@015_1708	nirāśrayā nirannādyā bhṛśam ātmaparāyaṇāḥ<BR>
13,134.057d@015_1709	te punarjanmani śubhe jñānabuddhiyutā api<BR>
13,134.057d@015_1710	niṣkiṃcanā bhavanty eva anuptaṃ na hi rohati<BR>
13,134.057d@015_1710	umā<BR>
13,134.057d@015_1711	mūrkhā loke pradṛśyante dṛḍhaṃ mūḍhā vicetasaḥ<BR>
13,134.057d@015_1712	jñānavijñānarahitāḥ samṛddhāś ca samantataḥ<BR>
13,134.057d@015_1713	kena karmavipākena tan me śaṃsitum arhasi<BR>
13,134.057d@015_1713	maheśvaraḥ<BR>
13,134.057d@015_1714	ye purā manujā devi bāliśā api sarvataḥ<BR>
13,134.057d@015_1715	samācaranti dānāni dīnānugrahakāraṇāt<BR>
13,134.057d@015_1716	abuddhipūrvaṃ vadatāṃ dadaty eva yatas tataḥ<BR>
13,134.057d@015_1717	te punarjanmani śubhe prāpnuvanty eva tat tathā<BR>
13,134.057d@015_1718	paṇḍito 'paṇḍito vāpi bhuṅkte dānaphalaṃ naraḥ<BR>
13,134.057d@015_1719	umā<BR>
13,134.057d@015_1719	buddhyānapekṣitaṃ dānaṃ sarvathā tat phalaty uta<BR>
13,134.057d@015_1720	bhagavan devadeveśa mānuṣeṣv eva ke cana<BR>
13,134.057d@015_1721	medhāvinaḥ śrutidharā bhavanti viśadākṣarāḥ<BR>
13,134.057d@015_1722	maheśvaraḥ<BR>
13,134.057d@015_1722	kena karmavipākena tan me śaṃsitum arhasi<BR>
13,134.057d@015_1723	ye purā manujā devi guruśuśrūṣakā bhṛśam<BR>
13,134.057d@015_1724	jñānārthaṃ te tu saṃgṛhya tīrthato vidhipūrvakam<BR>
13,134.057d@015_1725	vidhinaiva parāṃś caiva grāhayanti na cānyathā<BR>
13,134.057d@015_1726	aślāghamānā jñānena praśāntā yatavācakāḥ<BR>
13,134.057d@015_1727	vidyāsthānāni ye loke sthāpayanti ca yatnataḥ<BR>
13,134.057d@015_1728	tādṛśā maraṇaṃ prāptāḥ punarjanmani śobhane<BR>
13,134.057d@015_1729	umā<BR>
13,134.057d@015_1729	medhāvinaḥ śrutidharā bhavanti viśadākṣarāḥ<BR>
13,134.057d@015_1730	apare mānuṣā deva yatnato 'pi yatas tataḥ<BR>
13,134.057d@015_1731	bahiṣkṛtāḥ pradṛśyante śrutavijñānabuddhibhiḥ<BR>
13,134.057d@015_1732	kena karmavipākena tan me śaṃsitum arhasi<BR>
13,134.057d@015_1732	maheśvaraḥ<BR>
13,134.057d@015_1733	ye purā manujā devi jñānadarpasamanvitāḥ<BR>
13,134.057d@015_1734	ślāghamānāś ca tat prāpya jñānāhaṃkāramohitāḥ<BR>
13,134.057d@015_1735	tapanti ye parān nityaṃ jñānādhikyena darpitāḥ<BR>
13,134.057d@015_1736	jñānād asūyāṃ kurvanti na sahanty eva cāparān<BR>
13,134.057d@015_1737	tādṛśā maraṇaṃ prāptāḥ punarjanmani śobhane<BR>
13,134.057d@015_1738	mānuṣyaṃ suciraṃ prāpya tatra bodhavivarjitāḥ<BR>
13,134.057d@015_1739	umā<BR>
13,134.057d@015_1739	bhavanti satataṃ devi yatanto hīnamedhasaḥ<BR>
13,134.057d@015_1740	bhagavan mānuṣāḥ ke cit sarvakalyāṇasaṃyutāḥ<BR>
13,134.057d@015_1741	putrair dārair guṇayutair dāsīdāsaparicchadaiḥ<BR>
13,134.057d@015_1742	paraspararddhisaṃyuktāḥ sthānaiśvaryaparigrahaiḥ<BR>
13,134.057d@015_1743	vyādhihīnā nirābādhā rūpārogyabalair yutāḥ<BR>
13,134.057d@015_1744	dhanadhānyena saṃpannāḥ prāsādair yānavāhanaiḥ<BR>
13,134.057d@015_1745	sarvopabhogasaṃyuktā nānācitrair manoharaiḥ<BR>
13,134.057d@015_1746	jñātibhiḥ saha modante avighnaṃ tu dine dine<BR>
13,134.057d@015_1747	maheśvaraḥ<BR>
13,134.057d@015_1747	kena karmavipākena tan me śaṃsitum arhasi<BR>
13,134.057d@015_1748	tad ahaṃ te pravakṣyāmi śṛṇu sarvaṃ samāhitā<BR>
13,134.057d@015_1749	ye purā manujā devi āḍhyā vā itare 'pi vā<BR>
13,134.057d@015_1750	śrutavṛttasamāyuktā dānakāmāḥ śrutapriyāḥ<BR>
13,134.057d@015_1751	pareṅgitaparā nityaṃ dātavyam iti niścitāḥ<BR>
13,134.057d@015_1752	satyasaṃdhāḥ kṣamāśīlā lobhamohavivarjitāḥ<BR>
13,134.057d@015_1753	dātāraḥ pātrato dānaṃ vratair niyamasaṃyutāḥ<BR>
13,134.057d@015_1754	svaduḥkham iva saṃsmṛtya paraduḥkhaṃ mahātmanaḥ<BR>
13,134.057d@015_1755	saumyaśīlāḥ śubhācārā devabrāhmaṇapūjakāḥ<BR>
13,134.057d@015_1756	evaṃyuktasamācārāḥ punarjanmani śobhane<BR>
13,134.057d@015_1757	divi vā bhuvi vā devi jāyante karmabhoginaḥ<BR>
13,134.057d@015_1758	mānuṣeṣv api ye jātās tādṛśāḥ saṃbhavanti te<BR>
13,134.057d@015_1759	yādṛśās tu tvayā proktāḥ sarve kalyāṇasaṃyutāḥ<BR>
13,134.057d@015_1760	rūpaṃ dravyaṃ balaṃ cāyur bhogaiśvaryaṃ kulaṃ śrutam<BR>
13,134.057d@015_1761	ity etat sarvasādguṇyaṃ dānād bhavati nānyathā<BR>
13,134.057d@015_1762	umā<BR>
13,134.057d@015_1762	tapodānamayaṃ sarvam iti viddhi śubhānane<BR>
13,134.057d@015_1763	atha ke cit pradṛśyante mānuṣeṣv eva mānuṣāḥ<BR>
13,134.057d@015_1764	durgatāḥ kleśabhūyiṣṭhā dānabhogavivarjitāḥ<BR>
13,134.057d@015_1765	bhayais tribhiḥ sadā juṣṭā vyādhikṣudbhayapīḍitāḥ<BR>
13,134.057d@015_1766	duṣkalatrābhibhūtāś ca satataṃ vighnadarśakāḥ<BR>
13,134.057d@015_1767	maheśvaraḥ<BR>
13,134.057d@015_1767	kena karmavipākena tan me śaṃsitum arhasi<BR>
13,134.057d@015_1768	ye purā manujā devi āsuraṃ bhāvam āśritāḥ<BR>
13,134.057d@015_1769	krodhalobharatā nityaṃ nirannādyāś ca niṣkriyāḥ<BR>
13,134.057d@015_1770	nāstikāś caiva dhūrtāś ca mūrkhāś cātmaparāyaṇāḥ<BR>
13,134.057d@015_1771	paropatāpino devi prāyaśaḥ prāṇinirdayāḥ<BR>
13,134.057d@015_1772	evaṃyuktasamācārāḥ punarjanmani śobhane<BR>
13,134.057d@015_1773	kathaṃ cit prāpya mānuṣyaṃ tatra te duḥkhapīḍitāḥ<BR>
13,134.057d@015_1774	sarvataḥ saṃbhavanty eva pūrvam ātmapramādataḥ<BR>
13,134.057d@015_1775	yathā te pūrvakathitaṃ tathā te saṃbhavanty uta<BR>
13,134.057d@015_1776	śubhāśubhaṃ kṛtaṃ karma sukhaduḥkhaphalodayam<BR>
13,134.057d@015_1777	umā<BR>
13,134.057d@015_1777	iti te kathitaṃ devi kiṃ bhūyaḥ śrotum icchasi<BR>
13,134.057d@015_1778	bhagavan devadeveśa mama prītivivardhana<BR>
13,134.057d@015_1779	jātyandhāś caiva dṛśyante jātā vā naṣṭacakṣuṣaḥ<BR>
13,134.057d@015_1780	maheśvaraḥ<BR>
13,134.057d@015_1780	kena karmavipākena tan me śaṃsitum arhasi<BR>
13,134.057d@015_1781	hanta te kathayiṣyāmi śṛṇu kalyāṇi kāraṇam<BR>
13,134.057d@015_1782	ye purā kāmarāgeṇa paraveśmasu lolupāḥ<BR>
13,134.057d@015_1783	parastriyo 'bhivīkṣante duṣṭenaiva svacakṣuṣā<BR>
13,134.057d@015_1784	andhīkurvanti ye martyān krodhalobhasamanvitāḥ<BR>
13,134.057d@015_1785	lakṣaṇajñāś ca rūpeṣu ayathāvat pradarśakāḥ<BR>
13,134.057d@015_1786	evaṃyuktasamācārāḥ kāladharmagatās tu te<BR>
13,134.057d@015_1787	daṇḍitā yamadaṇḍena nirayasthāś ciraṃ priye<BR>
13,134.057d@015_1788	yadi cen mānuṣaṃ janma labheraṃs tādṛśā narāḥ<BR>
13,134.057d@015_1789	svabhāvato vā jātā vā andhā eva bhavanti te<BR>
13,134.057d@015_1790	akṣirogayutā vāpi nāsti tatra vicāraṇā<BR>
13,134.057d@015_1790	umā<BR>
13,134.057d@015_1791	mukharogayutāḥ ke cit kliśyante satataṃ narāḥ<BR>
13,134.057d@015_1792	dantakarṇakapolasthair vyādhibhir bahupīḍitāḥ<BR>
13,134.057d@015_1793	ādiprabhṛti martyā vā jātā vāpy atha kāraṇāt<BR>
13,134.057d@015_1794	maheśvaraḥ<BR>
13,134.057d@015_1794	kena karmavipākena tan me śaṃsitum arhasi<BR>
13,134.057d@015_1795	hanta te kathayiṣyāmi śṛṇu devi samāhitā<BR>
13,134.057d@015_1796	kuvaktāras tu ye devi jihvayā kaṭukaṃ bhṛśam<BR>
13,134.057d@015_1797	asatyaṃ paruṣaṃ ghoraṃ gurūn prati parān prati<BR>
13,134.057d@015_1798	jihvābādhāṃ tathānyeṣāṃ kurvate kopakāraṇāt<BR>
13,134.057d@015_1799	prāyaśo 'nṛtabhūyiṣṭhā narāḥ kāryavaśena vā<BR>
13,134.057d@015_1800	teṣāṃ jihvāpradeśasthā vyādhayaḥ saṃbhavanti te<BR>
13,134.057d@015_1801	kuśrotāras tu ye cārthaṃ pareṣāṃ karṇanāśakāḥ<BR>
13,134.057d@015_1802	karṇarogān bahuvidhāṃl labhante te punarbhave<BR>
13,134.057d@015_1803	dantarogaśirorogakarṇarogās tathaiva ca<BR>
13,134.057d@015_1804	umā<BR>
13,134.057d@015_1804	anye mukhāśritā doṣāḥ sarve cātmakṛtaṃ phalam<BR>
13,134.057d@015_1805	pīḍyante satataṃ deva mānuṣeṣv eva ke cana<BR>
13,134.057d@015_1806	kukṣipakṣāśritair doṣair vyādhibhiś codarāśritaiḥ<BR>
13,134.057d@015_1807	tīkṣṇaśūlaiś ca pīḍyante narā duḥkhapariplutāḥ<BR>
13,134.057d@015_1808	maheśvaraḥ<BR>
13,134.057d@015_1808	kena karmavipākena tan me śaṃsitum arhasi<BR>
13,134.057d@015_1809	ye purā manujā devi kāmakrodhayutā bhṛśam<BR>
13,134.057d@015_1810	ātmārtham eva cāhāraṃ bhuñjate nirapekṣakāḥ<BR>
13,134.057d@015_1811	abhakṣyāhāradāś caiva viśvastānāṃ viṣapradāḥ<BR>
13,134.057d@015_1812	abhakṣyabhakṣyadāś caiva śaucamaṅgalavarjitāḥ<BR>
13,134.057d@015_1813	evaṃyuktasamācārāḥ punarjanmani śobhane<BR>
13,134.057d@015_1814	kathaṃ cit prāpya mānuṣyaṃ tatra te vyādhipīḍitāḥ<BR>
13,134.057d@015_1815	tais tair bahuvidhākārair vyādhibhir duḥkhapīḍitāḥ<BR>
13,134.057d@015_1816	umā<BR>
13,134.057d@015_1816	bhavanty eva tathā devi yathā yena kṛtaṃ purā<BR>
13,134.057d@015_1817	dṛśyante satataṃ deva vyādhibhir mehanāśritaiḥ<BR>
13,134.057d@015_1818	pīḍyamānās tathā martyā aśmarīśarkarādibhiḥ<BR>
13,134.057d@015_1819	maheśvaraḥ<BR>
13,134.057d@015_1819	kena karmavipākena tan me śaṃsitum arhasi<BR>
13,134.057d@015_1820	ye purā manujā devi paradārapradharṣakāḥ<BR>
13,134.057d@015_1821	tiryagyoniṣu dhūrtā vai maithunārthaṃ caranti ca<BR>
13,134.057d@015_1822	kāmadoṣeṇa ye dhūrtāḥ kanyāsu vidhavāsu ca<BR>
13,134.057d@015_1823	balātkāreṇa gacchanti rūpadarpadhanānvitāḥ<BR>
13,134.057d@015_1824	tādṛśā maraṇaṃ prāptāḥ punarjanmani śobhane<BR>
13,134.057d@015_1825	yadi cen mānuṣaṃ janma labheraṃs te tathāvidhāḥ<BR>
13,134.057d@015_1826	umā<BR>
13,134.057d@015_1826	tatra mehanajair ghoraiḥ pīḍyante vyādhibhiḥ priye<BR>
13,134.057d@015_1827	bhagavan mānuṣāḥ ke cid dṛśyante śoṣiṇaḥ kṛśāḥ<BR>
13,134.057d@015_1828	maheśvaraḥ<BR>
13,134.057d@015_1828	kena karmavipākena tan me śaṃsitum arhasi<BR>
13,134.057d@015_1829	ye purā manujā devi māṃsalubdhāḥ sulolupāḥ<BR>
13,134.057d@015_1830	ātmārthaṃ svādugṛddhāś ca parabhogopatāpinaḥ<BR>
13,134.057d@015_1831	abhyasūyāparāś caiva parabhogeṣu ye narāḥ<BR>
13,134.057d@015_1832	evaṃyuktasamācārāḥ punarjanmani śobhane<BR>
13,134.057d@015_1833	śoṣavyādhiyutās tatra narā dhamanisaṃtatāḥ<BR>
13,134.057d@015_1834	umā<BR>
13,134.057d@015_1834	bhavanty eva narā devi pāpakarmopabhoginaḥ<BR>
13,134.057d@015_1835	bhagavan mānuṣāḥ ke cit kliśyante kuṣṭharogiṇaḥ<BR>
13,134.057d@015_1836	maheśvaraḥ<BR>
13,134.057d@015_1836	kena karmavipākena tan me śaṃsitum arhasi<BR>
13,134.057d@015_1837	ye purā manujā devi pareṣāṃ rūpanāśakāḥ<BR>
13,134.057d@015_1838	āghātavadhabandhaiś ca vṛthādaṇḍena mohitāḥ<BR>
13,134.057d@015_1839	iṣṭanāśakarā ye tu apathyāhāradā narāḥ<BR>
13,134.057d@015_1840	cikitsakā vā duṣṭāś ca lobhamohasamanvitāḥ<BR>
13,134.057d@015_1841	nirdayāḥ prāṇihiṃsāyāṃ maladāś cittanāśakāḥ<BR>
13,134.057d@015_1842	evaṃyuktasamācārāḥ punarjanmani śobhane<BR>
13,134.057d@015_1843	yadi vai mānuṣaṃ janma labheraṃs te suduḥkhitāḥ<BR>
13,134.057d@015_1844	atra te kleśasaṃyuktāḥ kuṣṭharogasamanvitāḥ<BR>
13,134.057d@015_1845	ke cit tvagdoṣasaṃyuktā vraṇakuṣṭhaiś ca saṃyutāḥ<BR>
13,134.057d@015_1846	śvitrakuṣṭhayutā vāpi bahudhā kuṣṭhasaṃyutāḥ<BR>
13,134.057d@015_1847	umā<BR>
13,134.057d@015_1847	bhavanty eva narā devi yathā yena kṛtaṃ phalam<BR>
13,134.057d@015_1848	bhagavan mānuṣāḥ ke cid aṅgahīnāś ca paṅgavaḥ<BR>
13,134.057d@015_1849	kena karmavipākena tan me śaṃsitum arhasi<BR>
13,134.057d@015_1849	maheśvaraḥ<BR>
13,134.057d@015_1850	ye purā manujā devi lobhamohasamāvṛtāḥ<BR>
13,134.057d@015_1851	prāṇināṃ prāṇahiṃsārtham aṅgahīnaṃ prakurvate<BR>
13,134.057d@015_1852	śastreṇotkṛtya vā devi prāṇināṃ ceṣṭanāśakāḥ<BR>
13,134.057d@015_1853	evaṃyuktasamācārāḥ punarjanmani śobhane<BR>
13,134.057d@015_1854	tadaṅgahīnā vai pretya bhavanty eva na saṃśayaḥ<BR>
13,134.057d@015_1855	umā<BR>
13,134.057d@015_1855	svabhāvato vā jātā vā paṅgavas tu bhavanti te<BR>
13,134.057d@015_1856	bhagavan mānuṣāḥ ke cid granthibhiḥ piṭakais tathā<BR>
13,134.057d@015_1857	maheśvaraḥ<BR>
13,134.057d@015_1857	kliśyamānāḥ pradṛśyante tan me śaṃsitum arhasi<BR>
13,134.057d@015_1858	ye purā manujā devi granthibhedakarā nṛṇām<BR>
13,134.057d@015_1859	muṣṭiprahāraparuṣā nṛśaṃsāḥ pāpakāriṇaḥ<BR>
13,134.057d@015_1860	pāṭakās todakāś caiva śūlatunnās tathaiva ca<BR>
13,134.057d@015_1861	evaṃyuktasamācārāḥ punarjanmani śobhane<BR>
13,134.057d@015_1862	umā<BR>
13,134.057d@015_1862	granthibhiḥ piṭakaiś caiva kliśyante bhṛśaduḥkhitāḥ<BR>
13,134.057d@015_1863	bhagavan mānuṣāḥ ke cit pādarogasamanvitāḥ<BR>
13,134.057d@015_1864	maheśvaraḥ<BR>
13,134.057d@015_1864	dṛśyante satataṃ deva tan me śaṃsitum arhasi<BR>
13,134.057d@015_1865	ye purā manujā devi krodhalobhasamanvitāḥ<BR>
13,134.057d@015_1866	manujā devatāsthānaṃ svapādair bhraṃśayanty uta<BR>
13,134.057d@015_1867	jānubhiḥ pārṣṇibhiś caiva prāṇihiṃsāṃ prakurvate<BR>
13,134.057d@015_1868	evaṃyuktasamācārāḥ punarjanmani śobhane<BR>
13,134.057d@015_1869	umā<BR>
13,134.057d@015_1869	pādarogair bahuvidhair bādhyante ślīpadādibhiḥ<BR>
13,134.057d@015_1870	bhagavan mānuṣāḥ ke cid dṛśyante bahavo bhuvi<BR>
13,134.057d@015_1871	vātajaiḥ pittajai rogair yugapat sāṃnipātikaiḥ<BR>
13,134.057d@015_1872	rogair bahuvidhair deva kliśyamānāḥ suduḥkhitāḥ<BR>
13,134.057d@015_1873	asamastaiḥ samastaiś ca āḍhyā vā durgatās tathā<BR>
13,134.057d@015_1874	kena karmavipākena tan me śaṃsitum arhasi<BR>
13,134.057d@015_1874	maheśvaraḥ<BR>
13,134.057d@015_1875	tad ahaṃ te pravakṣyāmi śṛṇu kalyāṇi kāraṇam<BR>
13,134.057d@015_1876	ye purā manujā devi āsuraṃ bhāvam āśritāḥ<BR>
13,134.057d@015_1877	svavaśāḥ kopanaparā guruvidveṣiṇas tathā<BR>
13,134.057d@015_1878	pareṣāṃ duḥkhajanakā manovākkāyakarmabhiḥ<BR>
13,134.057d@015_1879	chindan bhindaṃs tudann eva nityaṃ prāṇiṣu nirdayāḥ<BR>
13,134.057d@015_1880	evaṃyuktasamācārāḥ punarjanmani śobhane<BR>
13,134.057d@015_1881	yadi vai mānuṣaṃ janma labheraṃs te tathāvidhāḥ<BR>
13,134.057d@015_1882	tatra te bahubhir ghorais tapyante vyādhibhiḥ priye<BR>
13,134.057d@015_1883	ke cic chlīpadasaṃyuktāḥ ke cit kāsasamanvitāḥ<BR>
13,134.057d@015_1884	jvarātisāratṛṣṇābhiḥ pīḍyamānās tathāpare<BR>
13,134.057d@015_1885	vātagulmaiś ca bahubhiḥ śophodarasamanvitāḥ<BR>
13,134.057d@015_1886	pādarogaiś ca vividhair vraṇakuṣṭhabhagaṃdaraiḥ<BR>
13,134.057d@015_1887	āḍhyā vā durgatā vāpi dṛśyante vyādhipīḍitāḥ<BR>
13,134.057d@015_1888	evam ātmakṛtaṃ karma bhuñjate tatra tatra vai<BR>
13,134.057d@015_1889	gūhituṃ na ca śakyaṃ vai kena cit svakṛtaṃ phalam<BR>
13,134.057d@015_1890	umā<BR>
13,134.057d@015_1890	iti te kathitaṃ devi kiṃ bhūyaḥ śrotum icchasi<BR>
13,134.057d@015_1891	bhagavan devadeveśa bhūtapāla namo 'stu te<BR>
13,134.057d@015_1892	hrasvāṅgāś caiva vakrāṅgāḥ kubjā vāmanakās tathā<BR>
13,134.057d@015_1893	apare mānuṣā deva dṛśyante kuṇibāhavaḥ<BR>
13,134.057d@015_1894	maheśvaraḥ<BR>
13,134.057d@015_1894	kena karmavipākena tan me śaṃsitum arhasi<BR>
13,134.057d@015_1895	ye purā manujā devi lobhamohasamanvitāḥ<BR>
13,134.057d@015_1896	dhānyamānān vikurvanti krayavikrayakāraṇāt<BR>
13,134.057d@015_1897	tulādoṣaṃ tathā devi dhṛtamāneṣu nityaśaḥ<BR>
13,134.057d@015_1898	arghāpakaraṇaṃ caiva sarveṣāṃ krayavikraye<BR>
13,134.057d@015_1899	aṅgadoṣakarā ye tu pareṣāṃ kopakāraṇāt<BR>
13,134.057d@015_1900	māṃsādāś caiva ye mūrkhā ayathāvad vṛthā sadā<BR>
13,134.057d@015_1901	evaṃyuktasamācārāḥ punarjanmani śobhane<BR>
13,134.057d@015_1902	umā<BR>
13,134.057d@015_1902	hrasvāṅgā vāmanāś caiva kubjāś caiva bhavanti te<BR>
13,134.057d@015_1903	bhagavan mānuṣāḥ ke cid dṛśyante mānuṣeṣu vai<BR>
13,134.057d@015_1904	unmattāś ca piśācāś ca paryaṭanto yatas tataḥ<BR>
13,134.057d@015_1905	maheśvaraḥ<BR>
13,134.057d@015_1905	kena karmavipākena tan me śaṃsitum arhasi<BR>
13,134.057d@015_1906	ye purā manujā devi darpāhaṃkārasaṃyutāḥ<BR>
13,134.057d@015_1907	bahudhā pralapanty eva prahasanti parān bhṛśam<BR>
13,134.057d@015_1908	mohayanti parān bhogair madanair lobhakāraṇāt<BR>
13,134.057d@015_1909	vṛddhān gurūṃś ca ye mūrkhā vṛthaivāpahasanti ca<BR>
13,134.057d@015_1910	śauṇḍā vidagdhāḥ śāstreṣu tathaivānṛtavādinaḥ<BR>
13,134.057d@015_1911	evaṃyuktasamācārāḥ punarjanmani śobhane<BR>
13,134.057d@015_1912	unmattāś ca piśācāś ca bhavanty eva na saṃśayaḥ<BR>
13,134.057d@015_1912	umā<BR>
13,134.057d@015_1913	bhagavan mānuṣāḥ ke cin nirapatyāḥ suduḥkhitāḥ<BR>
13,134.057d@015_1914	yatanto na labhanty eva apatyāni yatas tataḥ<BR>
13,134.057d@015_1915	kena karmavipākena tan me śaṃsitum arhasi<BR>
13,134.057d@015_1915	maheśvaraḥ<BR>
13,134.057d@015_1916	ye purā manujā devi sarvaprāṇiṣu nirdayāḥ<BR>
13,134.057d@015_1917	ghnanti bālāṃś ca bhuñjante mṛgāṇāṃ pakṣiṇām api<BR>
13,134.057d@015_1918	guruvidveṣiṇaś caiva paraputrābhyasūyakāḥ<BR>
13,134.057d@015_1919	pitṛpūjāṃ na kurvanti yathoktaṃ cāṣṭakādibhiḥ<BR>
13,134.057d@015_1920	evaṃyuktasamācārāḥ punarjanmani śobhane<BR>
13,134.057d@015_1921	mānuṣyaṃ sucirāt prāpya nirapatyā bhavanti te<BR>
13,134.057d@015_1922	umā<BR>
13,134.057d@015_1922	putraśokayutā vāpi nāsti tatra vicāraṇā<BR>
13,134.057d@015_1923	bhagavan mānuṣāḥ ke cit pradṛśyante suduḥkhitāḥ<BR>
13,134.057d@015_1924	udvegavāsaniratāḥ sodvegāś ca yatas tataḥ<BR>
13,134.057d@015_1925	nityaśokasamāviṣṭā durgatāś ca tathaiva ca<BR>
13,134.057d@015_1926	maheśvaraḥ<BR>
13,134.057d@015_1926	kena karmavipākena tan me śaṃsitum arhasi<BR>
13,134.057d@015_1927	ye purā manujā nityam utkocanaparāyaṇāḥ<BR>
13,134.057d@015_1928	bhīṣayanti parān nityaṃ vikurvanti tathaiva ca<BR>
13,134.057d@015_1929	ṛṇair vṛddhiṃ ca ye kṛtvā daridrebhyo yatheṣṭataḥ<BR>
13,134.057d@015_1930	ṛṇārtham abhigacchanti satataṃ vṛddhirūpakāḥ<BR>
13,134.057d@015_1931	udvijante hi tān dṛṣṭvā dhārakās tv atha kāraṇāt<BR>
13,134.057d@015_1932	ativṛddhir na kartavyā daridrebhyaś ca dharmataḥ<BR>
13,134.057d@015_1933	ye śvabhiḥ krīḍamānāś ca trāsayanti vane mṛgān<BR>
13,134.057d@015_1934	prāṇihiṃsāṃ tathā devi kurvanti ca yatas tataḥ<BR>
13,134.057d@015_1935	yeṣāṃ gṛheṣu vai śvānas trāsayanti vṛthā narān<BR>
13,134.057d@015_1936	evaṃyuktasamācārāḥ kāladharmagatāḥ punaḥ<BR>
13,134.057d@015_1937	pīḍitā yamadaṇḍena nirayasthāś ciraṃ priye<BR>
13,134.057d@015_1938	kathaṃ cit prāpya mānuṣyaṃ tatra te duḥkhasaṃyutāḥ<BR>
13,134.057d@015_1939	kudeśe duḥkhabhūyiṣṭhe vyāghātaśatasaṃkule<BR>
13,134.057d@015_1940	umā<BR>
13,134.057d@015_1940	jāyante tatra śocantaḥ sodvegāś ca yatas tataḥ<BR>
13,134.057d@015_1941	bhagavan mānuṣāḥ ke cid aiśvaryasthānasaṃyutāḥ<BR>
13,134.057d@015_1942	mlecchabhūmiṣu dṛśyante mlecchaiśvaryasamanvitāḥ<BR>
13,134.057d@015_1943	kena karmavipākena tan me śaṃsitum arhasi<BR>
13,134.057d@015_1943	maheśvaraḥ<BR>
13,134.057d@015_1944	ye purā manujā devi dhanadhānyasamanvitāḥ<BR>
13,134.057d@015_1945	ayathāvat prayacchanti śraddhāvarjitam eva vā<BR>
13,134.057d@015_1946	apātrebhyaś ca ye dānaṃ śaucamaṅgalavarjitāḥ<BR>
13,134.057d@015_1947	dadaty eva ca ye mūrkhāḥ ślāghayāvajñayāpi vā<BR>
13,134.057d@015_1948	evaṃyuktasamācārāḥ punarjanmani śobhane<BR>
13,134.057d@015_1949	kudeśe mlecchabhūyiṣṭhe durgame vanasaṃkaṭe<BR>
13,134.057d@015_1950	umā<BR>
13,134.057d@015_1950	mlecchādhipatyaṃ saṃprāpya jāyante tatra tatra vai<BR>
13,134.057d@015_1951	bhagavan bhaganetraghna mānuṣeṣv eva ke cana<BR>
13,134.057d@015_1952	klībā napuṃsakāś caiva dṛśyante paṇḍakās tathā<BR>
13,134.057d@015_1953	nīcakarmaratā nīcā nīcasaukhyās tathā bhuvi<BR>
13,134.057d@015_1954	maheśvaraḥ<BR>
13,134.057d@015_1954	kena karmavipākena tan me śaṃsitum arhasi<BR>
13,134.057d@015_1955	tad ahaṃ te pravakṣyāmi śṛṇu kalyāṇi kāraṇam<BR>
13,134.057d@015_1956	ye purā manujā bhūtvā ghorakarmaratās tathā<BR>
13,134.057d@015_1957	paśupuṃstvopaghātena jīvanti ca ramanti ca<BR>
13,134.057d@015_1958	puṃstvopaghātinaś caiva narāṇāṃ kopakāraṇāt<BR>
13,134.057d@015_1959	ye dhūrtāḥ strīṣu gacchanti ayathāvad yatheṣṭataḥ<BR>
13,134.057d@015_1960	kāmavighnakarā ye tu dveṣapaiśunyakāraṇāt<BR>
13,134.057d@015_1961	evaṃyuktasamācārāḥ punarjanmani śobhane<BR>
13,134.057d@015_1962	daṇḍitā yamadaṇḍena nirayasthāś ciraṃ priye<BR>
13,134.057d@015_1963	yadi cen mānuṣaṃ janma labheraṃs te tathāvidhāḥ<BR>
13,134.057d@015_1964	klībā varṣavarāś caiva paṇḍakāś ca bhavanti te<BR>
13,134.057d@015_1965	nīcakarmaratā loke nirlajjā vītasaṃbhramāḥ<BR>
13,134.057d@015_1966	paranindāṃ puraskṛtya te bhavanti svakarmaṇā<BR>
13,134.057d@015_1967	yadi cet saṃvimṛśyeraṃs te mucyante hi kilbiṣāt<BR>
13,134.057d@015_1968	tatrāpi te pramādyeyuḥ patanti narakālaye<BR>
13,134.057d@015_1969	strīṇām api tathā devi yathā puṃsāṃ tu karmajam<BR>
13,134.057d@015_1970	umā<BR>
13,134.057d@015_1970	iti te kathitaṃ devi bhūyaḥ śrotuṃ kim icchasi<BR>
13,134.057d@015_1971	bhagavan devadeveśa śūlapāṇe vṛṣadhvaja<BR>
13,134.057d@015_1972	puṃścalya iti yāḥ strīṣu nīcavṛttaratāḥ smṛtāḥ<BR>
13,134.057d@015_1973	maheśvaraḥ<BR>
13,134.057d@015_1973	kena karmavipākena tan me śaṃsitum arhasi<BR>
13,134.057d@015_1974	yāḥ purā pramadā devi buddhimohasamanvitāḥ<BR>
13,134.057d@015_1975	kāmarāgasamāyuktāḥ patīn apacaranti vai<BR>
13,134.057d@015_1976	pratikūlaparā yās tu patīn prati yathā tathā<BR>
13,134.057d@015_1977	śaucaṃ lajjāṃ tu vismṛtya yatheṣṭaparicārakāḥ<BR>
13,134.057d@015_1978	evaṃyuktasamācārā yamaloke sudaṇḍitāḥ<BR>
13,134.057d@015_1979	yadi cen mānuṣaṃ janma labheraṃs tās tathāvidhāḥ<BR>
13,134.057d@015_1980	bahusādhāraṇā evaṃ puṃścalyaś ca bhavanti tāḥ<BR>
13,134.057d@015_1981	pauṃścalyaṃ yat tu tad vṛttaṃ strīṇāṃ kaṣṭatamaṃ smṛtam<BR>
13,134.057d@015_1982	tataḥprabhṛti tā devi patanty eva na saṃśayaḥ<BR>
13,134.057d@015_1983	umā<BR>
13,134.057d@015_1983	śocanti cet tu tad vṛttaṃ manasā hitam āpnuyuḥ<BR>
13,134.057d@015_1984	bhagavan devadeveśa pramadā vidhavā bhṛśam<BR>
13,134.057d@015_1985	dṛśyante mānuṣe loke sarvakalyāṇavarjitāḥ<BR>
13,134.057d@015_1986	maheśvaraḥ<BR>
13,134.057d@015_1986	kena karmavipākena tan me śaṃsitum arhasi<BR>
13,134.057d@015_1987	yā purā pramadā devi buddhimohasamanvitāḥ<BR>
13,134.057d@015_1988	kuṭumbaṃ tatra vai patyur nāśayanti vṛthā tathā<BR>
13,134.057d@015_1989	viṣadāś cāgnidāś caiva patīn prati sunirdayāḥ<BR>
13,134.057d@015_1990	anyāsāṃ hi patīn yānti svapatidveṣakāraṇāt<BR>
13,134.057d@015_1991	evaṃyuktasamācārā yamaloke sudaṇḍitāḥ<BR>
13,134.057d@015_1992	nirayasthāś ciraṃ kālaṃ kathaṃ cit prāpya mānuṣam<BR>
13,134.057d@015_1993	umā<BR>
13,134.057d@015_1993	tatra tā bhogarahitā vidhavās tu bhavanti vai<BR>
13,134.057d@015_1994	bhagavan pramadās tv anyāḥ patau jñātiṣu satsv api<BR>
13,134.057d@015_1995	liṅginyaḥ saṃpradṛśyante pāṣaṇḍaṃ dharmam āśritāḥ<BR>
13,134.057d@015_1996	maheśvaraḥ<BR>
13,134.057d@015_1996	kena karmavipākena tan me śaṃsitum arhasi<BR>
13,134.057d@015_1997	yāḥ purā bhāvadoṣeṇa lobhamohasamanvitāḥ<BR>
13,134.057d@015_1998	paradravyaparā lobhāt pareṣāṃ dravyahārakāḥ<BR>
13,134.057d@015_1999	abhyasūyāparā yās tu sapatnīnāṃ pradūṣakāḥ<BR>
13,134.057d@015_2000	īrṣyāparāḥ kopanāś ca bandhūnāṃ viphalāḥ sadā<BR>
13,134.057d@015_2001	evaṃyuktasamācārāḥ punarjanmani tāḥ priye<BR>
13,134.057d@015_2002	apalakṣaṇasaṃpannāḥ pāṣaṇḍaṃ dharmam āśritāḥ<BR>
13,134.057d@015_2003	umā<BR>
13,134.057d@015_2003	striyaḥ pravrājaśīlāś ca bhavanty eva na saṃśayaḥ<BR>
13,134.057d@015_2004	bhagavan mānuṣāḥ ke cit kāruvṛttiṃ samāśritāḥ<BR>
13,134.057d@015_2005	pradṛśyante manuṣyeṣu nīcakarmaratā janāḥ<BR>
13,134.057d@015_2006	maheśvaraḥ<BR>
13,134.057d@015_2006	kena karmavipākena tan me śaṃsitum arhasi<BR>
13,134.057d@015_2007	ye purā manujā devi stabdhā mānayutā bhṛśam<BR>
13,134.057d@015_2008	darpāhaṃkārasaṃyuktāḥ kevalātmaparāyaṇāḥ<BR>
13,134.057d@015_2009	tādṛśā manujā devi punarjanmani śobhane<BR>
13,134.057d@015_2010	kāravo naṭagandharvāḥ saṃbhavanti yathā tathā<BR>
13,134.057d@015_2011	nāpitā bandinaś caiva tathā vaitālikāḥ priye<BR>
13,134.057d@015_2012	evaṃbhūtās tv adhovṛttiṃ jīvanty āśritya mānavāḥ<BR>
13,134.057d@015_2013	paraprasādanakarās te paraiḥ kṛtavetanāḥ<BR>
13,134.057d@015_2014	umā<BR>
13,134.057d@015_2014	parāvamānasya phalaṃ bhuñjate paurvadehikam<BR>
13,134.057d@015_2015	bhagavan devadeveśa mānuṣeṣv eva ke cana<BR>
13,134.057d@015_2016	dāsabhūtāḥ pradṛśyante sarvakarmakarā bhṛśam<BR>
13,134.057d@015_2017	āghātabhartsanasahāḥ pīḍyamānāś ca sarvaśaḥ<BR>
13,134.057d@015_2018	maheśvaraḥ<BR>
13,134.057d@015_2018	kena karmavipākena tan me śaṃsitum arhasi<BR>
13,134.057d@015_2019	tad ahaṃ te pravakṣyāmi śṛṇu kalyāṇi kāraṇam<BR>
13,134.057d@015_2020	ye purā manujā devi pareṣāṃ vittahārakāḥ<BR>
13,134.057d@015_2021	ṛṇavṛddhikaraṃ kuryān nyāsadattaṃ tathaiva ca<BR>
13,134.057d@015_2022	nikṣepakāraṇād dattaṃ pareṣāṃ dravyahāriṇaḥ<BR>
13,134.057d@015_2023	pramādād vismṛtaṃ naṣṭaṃ pareṣāṃ dhanahārakāḥ<BR>
13,134.057d@015_2024	vadhabandhaparikleśair dāsatve kurvate 'parān<BR>
13,134.057d@015_2025	tādṛśā maraṇaṃ prāptā daṇḍitā yamaśāsanaiḥ<BR>
13,134.057d@015_2026	kathaṃ cit prāpya mānuṣyaṃ tatra te devi sarvathā<BR>
13,134.057d@015_2027	dāsabhūtā bhavanty eva janmaprabhṛti mānavāḥ<BR>
13,134.057d@015_2028	teṣāṃ karmāṇi kurvanti yeṣāṃ te dhanahārakāḥ<BR>
13,134.057d@015_2029	ā samāpteḥ svapāpasya kurvantīti viniścayaḥ<BR>
13,134.057d@015_2030	paśubhūtās tathā cānye bhavanti dhanahārakāḥ<BR>
13,134.057d@015_2031	tat tathā kṣīyate karma teṣāṃ pūrvāparādhajam<BR>
13,134.057d@015_2032	ato 'nyathā na tac chakyaṃ karma hātuṃ surāsuraiḥ<BR>
13,134.057d@015_2033	kiṃ tu mokṣavidhis teṣāṃ sarvathā tatprasādanam<BR>
13,134.057d@015_2034	ayathāvan mokṣakāmaḥ punarjanmani ceṣyate<BR>
13,134.057d@015_2035	mokṣakāmī yathānyāyaṃ kurvan karmāṇi sarvaśaḥ<BR>
13,134.057d@015_2036	bhartuḥ prasādam ākāṅkṣed āghātān sarvadā sahan<BR>
13,134.057d@015_2037	prītipūrvaṃ tu yo bhartrā mukto muktaḥ svapāpataḥ<BR>
13,134.057d@015_2038	tathābhūtān karmakarān sadā saṃpoṣayet patiḥ<BR>
13,134.057d@015_2039	yathārhaṃ kārayet karma daṇḍaṃ kāraṇataḥ kṣipet<BR>
13,134.057d@015_2040	vṛddhān bālāṃs tathā kṣīṇān pālayan dharmam āpnuyāt<BR>
13,134.057d@015_2041	umā<BR>
13,134.057d@015_2041	iti te kathitaṃ devi kiṃ bhūyaḥ śrotum icchasi<BR>
13,134.057d@015_2042	bhagavan mānuṣeṣv eva mānuṣāḥ samadarśanāḥ<BR>
13,134.057d@015_2043	caṇḍālā iva dṛśyante sparśamātreṇa dūṣakāḥ<BR>
13,134.057d@015_2044	nīcakarmakarā deva sarveṣāṃ malahārakāḥ<BR>
13,134.057d@015_2045	durgatāḥ kleśabhūyiṣṭhā virūpā duṣṭacetasaḥ<BR>
13,134.057d@015_2046	maheśvaraḥ<BR>
13,134.057d@015_2046	kena karmavipākena tan me śaṃsitum arhasi<BR>
13,134.057d@015_2047	tad ahaṃ te pravakṣyāmi tvam ekāgramanāḥ śṛṇu<BR>
13,134.057d@015_2048	ye purā manujā ghorā atimānayutā bhṛśam<BR>
13,134.057d@015_2049	ātmasaṃbhāvanāyuktāḥ stabdhā darpasamanvitāḥ<BR>
13,134.057d@015_2050	praṇāmaṃ na tu kurvanti gurūṇām api pāpakāḥ<BR>
13,134.057d@015_2051	ye svadharmārpaṇaṃ kāryam atimānān na kurvate<BR>
13,134.057d@015_2052	parān saṃnāmayanty eva ājñayātmani ye balāt<BR>
13,134.057d@015_2053	ṛddhiyogāt parān nityam avamanyanti mānavān<BR>
13,134.057d@015_2054	pānapāḥ sarvabhakṣāś ca paruṣāḥ kaṭukā narāḥ<BR>
13,134.057d@015_2055	evaṃyuktasamācārā daṇḍitā yamaśāsanaiḥ<BR>
13,134.057d@015_2056	kathaṃ cit prāpya mānuṣyaṃ caṇḍālāḥ saṃbhavanti te<BR>
13,134.057d@015_2057	nīcakarmaratāś caiva sarveṣāṃ malahārakāḥ<BR>
13,134.057d@015_2058	pareṣāṃ vandanaparās te bhavanty avamānitāḥ<BR>
13,134.057d@015_2059	virūpāḥ pāpayonisthāḥ sparśanād api varjitāḥ<BR>
13,134.057d@015_2060	kuvṛttim upajīvanti bhūtvā te rajakādayaḥ<BR>
13,134.057d@015_2061	purātimānadoṣāt tu bhuñjate svakṛtaṃ phalam<BR>
13,134.057d@015_2062	tān apy avasthākṛpaṇāṃś caṇḍālān api buddhimān<BR>
13,134.057d@015_2063	na ca ninden nātikupyed bhuñjate svakṛtaṃ phalam<BR>
13,134.057d@015_2064	umā<BR>
13,134.057d@015_2064	caṇḍālā api tāṃ jātiṃ śocantaḥ śuddhim āpnuyuḥ<BR>
13,134.057d@015_2065	bhagavan mānuṣāḥ ke cid āśāpāśaśatair vṛtāḥ<BR>
13,134.057d@015_2066	pareṣāṃ dvāri tiṣṭhanti pratiṣiddhāḥ praveśane<BR>
13,134.057d@015_2067	draṣṭuṃ jñāpayituṃ caiva na labhante ca yatnataḥ<BR>
13,134.057d@015_2068	maheśvaraḥ<BR>
13,134.057d@015_2068	kena karmavipākena tan me śaṃsitum arhasi<BR>
13,134.057d@015_2069	ye purā manujā devi aiśvaryasthānasaṃyutāḥ<BR>
13,134.057d@015_2070	saṃvidaṃ tu na kurvanti parair aiśvaryamohitāḥ<BR>
13,134.057d@015_2071	dvārāṇi na dadaty eva dveṣalobhādibhir vṛtāḥ<BR>
13,134.057d@015_2072	avasthāmohasaṃyuktāḥ svārthamātraparāyaṇāḥ<BR>
13,134.057d@015_2073	lubdhā bhogayutā vāpi sarveṣāṃ niṣphalā bhṛśam<BR>
13,134.057d@015_2074	api śaktā na kuryur ye parānugrahakāraṇāt<BR>
13,134.057d@015_2075	nirdayāś caiva nirdvārā bhogaiśvaryagatiṃ prati<BR>
13,134.057d@015_2076	evaṃyuktasamācārāḥ punarjanmani śobhane<BR>
13,134.057d@015_2077	yadi cen mānuṣaṃ janma labheraṃs te tathāvidhāḥ<BR>
13,134.057d@015_2078	durgatā duravasthāś ca karmavyākṣepasaṃyutāḥ<BR>
13,134.057d@015_2079	abhidhāvanti te sarve tam artham abhivedinaḥ<BR>
13,134.057d@015_2080	rājñāṃ vā rājamātrāṇāṃ dvāri tiṣṭhanti vāritāḥ<BR>
13,134.057d@015_2081	karma vijñāpituṃ bhadre na labhante kathaṃ cana<BR>
13,134.057d@015_2082	umā<BR>
13,134.057d@015_2082	praveṣṭum api te dvāri bahis tiṣṭhanti kāṅkṣayā<BR>
13,134.057d@015_2083	bhagavan mānuṣe loke mānuṣeṣu bahuṣv api<BR>
13,134.057d@015_2084	sahasā naṣṭasarvasvā bhraṣṭakośaparigrahāḥ<BR>
13,134.057d@015_2085	dṛśyante mānuṣāḥ ke cid rājacorodakādibhiḥ<BR>
13,134.057d@015_2086	maheśvaraḥ<BR>
13,134.057d@015_2086	kena karmavipākena tan me śaṃsitum arhasi<BR>
13,134.057d@015_2087	ye purā manujā devi āsuraṃ bhāvam āśritāḥ<BR>
13,134.057d@015_2088	pareṣāṃ vṛttināśaṃ tu kurvate dveṣalobhataḥ<BR>
13,134.057d@015_2089	utkocanaparāś caiva piśunāś ca tathāvidhāḥ<BR>
13,134.057d@015_2090	paradravyaharā ghorāś cauryād vānyena karmaṇā<BR>
13,134.057d@015_2091	nirdayā niranukrośāḥ pareṣāṃ vṛttināśakāḥ<BR>
13,134.057d@015_2092	nāstikānṛtabhūyiṣṭhāḥ paradravyāpahāriṇaḥ<BR>
13,134.057d@015_2093	evaṃyuktasamācārā daṇḍitā yamaśāsanaiḥ<BR>
13,134.057d@015_2094	nirayasthāś ciraṃ kālaṃ tatra duḥkhasamanvitāḥ<BR>
13,134.057d@015_2095	yadi cen mānuṣaṃ janma labheraṃs te tathāvidhāḥ<BR>
13,134.057d@015_2096	tatrasthāḥ prāpnuvanty eva sahasā dravyanāśanam<BR>
13,134.057d@015_2097	kaṣṭaṃ ca prāpnuvanty eva kāraṇākāraṇād api<BR>
13,134.057d@015_2098	umā<BR>
13,134.057d@015_2098	nāśaṃ vināśaṃ dravyāṇām upaghātāṃś ca sarvaśaḥ<BR>
13,134.057d@015_2099	bhagavan mānuṣāḥ ke cid bāndhavaiḥ sahasā pṛthak<BR>
13,134.057d@015_2100	kāraṇākāraṇād eva sahasā prāṇanāśanam<BR>
13,134.057d@015_2101	śastreṇa vānyathā vāpi prāpnuvanti vadhaṃ narāḥ<BR>
13,134.057d@015_2102	maheśvaraḥ<BR>
13,134.057d@015_2102	kena karmavipākena tan me śaṃsitum arhasi<BR>
13,134.057d@015_2103	ye purā manujā devi ghorakarmaratā narāḥ<BR>
13,134.057d@015_2104	āsurāḥ prāyaśo mūrkhāḥ prāṇihiṃsāpriyā bhṛśam<BR>
13,134.057d@015_2105	nirdayāḥ prāṇihiṃsāyāṃ tathā prāṇavighātakāḥ<BR>
13,134.057d@015_2106	viśvastaghātakāś caiva tathā suptavighātakāḥ<BR>
13,134.057d@015_2107	prāyaśo 'nṛtabhūyiṣṭhā nāstikā māṃsabhojinaḥ<BR>
13,134.057d@015_2108	evaṃyuktasamācārāḥ prāṇidharmagatāḥ punaḥ<BR>
13,134.057d@015_2109	daṇḍitā yamadaṇḍena nirayasthāś ciraṃ priye<BR>
13,134.057d@015_2110	tiryagyoniṃ punaḥ prāpya tatra duḥkhaparikṣayāt<BR>
13,134.057d@015_2111	yadi cen mānuṣaṃ janma labheraṃs te tathāvidhāḥ<BR>
13,134.057d@015_2112	tatra te prāpnuvanty eva vadhabandhān yathā tathā<BR>
13,134.057d@015_2113	āḍhyā vā durgatā vāpi bhuñjate svakṛtaṃ phalam<BR>
13,134.057d@015_2114	suptā mattāś ca viśvastās tathā te prāpnuvanty uta<BR>
13,134.057d@015_2115	prāṇābādhakṛtaṃ duḥkhaṃ bāndhavaiḥ sahasā pṛthak<BR>
13,134.057d@015_2116	umā<BR>
13,134.057d@015_2116	putradāravināśaṃ vā śastreṇānyena vā vadham<BR>
13,134.057d@015_2117	bhagavan mānuṣāḥ ke cid rājabhir nītikovidaiḥ<BR>
13,134.057d@015_2118	daṇḍyante mānuṣe loke mānuṣāḥ satataṃ bhuvi<BR>
13,134.057d@015_2119	maheśvaraḥ<BR>
13,134.057d@015_2119	kena karmavipākena tan me śaṃsitum arhasi<BR>
13,134.057d@015_2120	ye purā manujā devi manujāṃś cetarāṃś ca vā<BR>
13,134.057d@015_2121	kliṣṭaghātena nighnanti prāṇān prāṇiṣu nirdayāḥ<BR>
13,134.057d@015_2122	asurā ghorakarmāṇaḥ krūradaṇḍavadhapriyāḥ<BR>
13,134.057d@015_2123	ye daṇḍayanty adaṇḍyāṃs tu rājānaḥ kopamohitāḥ<BR>
13,134.057d@015_2124	hiṃsāvihārāḥ puruṣā māṃsādā nāstikāḥ śubhe<BR>
13,134.057d@015_2125	ke cit strīpuruṣaghnāś ca gurughnāś ca tathā priye<BR>
13,134.057d@015_2126	evaṃyuktasamācārāḥ prāṇidharmagatāḥ punaḥ<BR>
13,134.057d@015_2127	daṇḍitā yamadaṇḍena nirayasthāś ciraṃ priye<BR>
13,134.057d@015_2128	pūrvadehakṛtaṃ karma bhuñjate tad iha prajāḥ<BR>
13,134.057d@015_2129	ihaiva yat kṛtaṃ karma tat paratra phalaty uta<BR>
13,134.057d@015_2130	eṣā vyavasthitir devi mānuṣeṣv eva dṛśyate<BR>
13,134.057d@015_2131	na ṛṣīṇāṃ na devānām amaratvāt tapobalāt<BR>
13,134.057d@015_2132	tair ekena śarīreṇa bhujyate karmaṇaḥ phalam<BR>
13,134.057d@015_2133	umā<BR>
13,134.057d@015_2133	na tathā mānuṣāṇāṃ syād antardhāya bhaved dhi tam<BR>
13,134.057d@015_2134	kimarthaṃ mānuṣā loke daṇḍyante pṛthivīśvaraiḥ<BR>
13,134.057d@015_2135	kṛtāparādham uddiśya hantā hartāyam ity uta<BR>
13,134.057d@015_2136	putrārthī putrakāmeṣṭyā ihaiva labhate sutān<BR>
13,134.057d@015_2137	tenaiva hi śarīreṇa bhuñjānāḥ karmaṇāṃ phalam<BR>
13,134.057d@015_2138	dṛśyante mānuṣe loke tad bhavān anumanyate<BR>
13,134.057d@015_2139	maheśvaraḥ<BR>
13,134.057d@015_2139	etan me saṃśayasthānaṃ tat tvaṃ śaṃsitum arhasi<BR>
13,134.057d@015_2140	sthāne saṃśayitaṃ devi tat tvaṃ śṛṇu samāhitā<BR>
13,134.057d@015_2141	karma karmaphalaṃ ceti yugapad bhuvi neṣyate<BR>
13,134.057d@015_2142	yat tvayābhihitaṃ devi hantā hartāyam ity api<BR>
13,134.057d@015_2143	teṣāṃ tatpūrvakaṃ karma daṇḍyate yatra rājabhiḥ<BR>
13,134.057d@015_2144	daihikaṃ duṣkṛtaṃ teṣāṃ hetur bhavati śāsane<BR>
13,134.057d@015_2145	aparādhāpadeśena rājā daṇḍayati prajāḥ<BR>
13,134.057d@015_2146	ihaloke vyavasthārthaṃ rājabhir daṇḍanaṃ smṛtam<BR>
13,134.057d@015_2147	udvejanārthaṃ śeṣāṇām aparādhaṃ tam uddiśan<BR>
13,134.057d@015_2148	purākṛtaphalaṃ daṇḍo daṇḍyamānasya tad dhruvam<BR>
13,134.057d@015_2149	umā<BR>
13,134.057d@015_2149	prāg eva ca mayā proktaṃ tatra niḥsaṃśayā bhava<BR>
13,134.057d@015_2150	bhagavan bhuvi martyānāṃ daṇḍitānāṃ nareśvaraiḥ<BR>
13,134.057d@015_2151	daṇḍenaiva tu teneha pāpanāśo bhaven na vā<BR>
13,134.057d@015_2152	maheśvaraḥ<BR>
13,134.057d@015_2152	etan mayā saṃśayitaṃ tad bhavāṃś chettum arhati<BR>
13,134.057d@015_2153	sthāne saṃśayitaṃ devi śṛṇu tat tvaṃ samāhitā<BR>
13,134.057d@015_2154	ye nṛpair daṇḍitā bhūmāv aparādhāpadeśataḥ<BR>
13,134.057d@015_2155	yamaloke na daṇḍyante tatra te yamadaṇḍanaiḥ<BR>
13,134.057d@015_2156	adaṇḍitā vā ye mithyā martyā vā daṇḍitā bhuvi<BR>
13,134.057d@015_2157	tān yamo daṇḍayaty eva sa hi veda kṛtākṛtam<BR>
13,134.057d@015_2158	nātikramed yamaṃ kaś cit karma kṛtveha mānuṣaḥ<BR>
13,134.057d@015_2159	rājā yamaś ca kurvāte daṇḍamātraṃ tu śobhane<BR>
13,134.057d@015_2160	ubhābhyāṃ yamarājabhyāṃ daṇḍito 'daṇḍito 'pi vā<BR>
13,134.057d@015_2161	paścāt karmaphalaṃ bhuṅkte narake mānuṣeṣu vā<BR>
13,134.057d@015_2162	nāsti karmaphalacchettā kaś cil lokatraye 'pi ca<BR>
13,134.057d@015_2163	umā<BR>
13,134.057d@015_2163	iti te kathitaṃ sarvaṃ nirviśaṅkā bhava priye<BR>
13,134.057d@015_2164	kimarthaṃ duṣkṛtaṃ kṛtvā mānuṣā bhuvi nityaśaḥ<BR>
13,134.057d@015_2165	punas tatkarmanāśāya prāyaścittāni kurvate<BR>
13,134.057d@015_2166	sarvapāpaharaṃ ceti hayamedhaṃ vadanti ca<BR>
13,134.057d@015_2167	prāyaścittāni cānyāni pāpanāśāya kurvate<BR>
13,134.057d@015_2168	maheśvaraḥ<BR>
13,134.057d@015_2168	tasmān me saṃśayo jātas tvaṃ taṃ chettum ihārhasi<BR>
13,134.057d@015_2169	sthāne saṃśayitaṃ devi śṛṇu tat tvaṃ samāhitā<BR>
13,134.057d@015_2170	saṃśayo hi mahān eṣa pūrveṣāṃ ca manīṣiṇām<BR>
13,134.057d@015_2171	dvidhā tu kriyate pāpaṃ sadbhiś cāsadbhir eva ca<BR>
13,134.057d@015_2172	abhisaṃdhāya vā nityam anyathā vā yadṛcchayā<BR>
13,134.057d@015_2173	kevalaṃ cābhisaṃdhāya saṃrambhāc ca karoti yat<BR>
13,134.057d@015_2174	karmaṇas tasya nāśas tu na kathaṃ cana vidyate<BR>
13,134.057d@015_2175	abhisaṃdhikṛtasyeha naiva nāśo 'sti karmaṇaḥ<BR>
13,134.057d@015_2176	aśvamedhasahasrair vā prāyaścittaśatair api<BR>
13,134.057d@015_2177	anyathā yat kṛtaṃ pāpaṃ pramādād vā yadṛcchayā<BR>
13,134.057d@015_2178	prāyaścittāśvamedhābhyāṃ śodhanāt tu praṇaśyati<BR>
13,134.057d@015_2179	lokasaṃvyavahārārthaṃ prāyaścittādir iṣyate<BR>
13,134.057d@015_2180	viddhy evaṃ pāpake kārye nirviśaṅkā bhava priye<BR>
13,134.057d@015_2181	umā<BR>
13,134.057d@015_2181	iti te kathitaṃ devi kiṃ bhūyaḥ śrotum icchasi<BR>
13,134.057d@015_2182	bhagavan devadeveśa mānuṣāś cetarā api<BR>
13,134.057d@015_2183	mriyante bahudhā loke kāraṇākāraṇād api<BR>
13,134.057d@015_2184	maheśvaraḥ<BR>
13,134.057d@015_2184	kena karmavipākena tan me śaṃsitum arhasi<BR>
13,134.057d@015_2185	ye purā manujā devi kāraṇākāraṇād api<BR>
13,134.057d@015_2186	yathāsubhir viyojyante prāṇinaḥ prāṇinirdayaiḥ<BR>
13,134.057d@015_2187	tathaiva te prāpnuvanti yathaivātmakṛtaṃ phalam<BR>
13,134.057d@015_2188	viṣadas tu viṣeṇaiva śastraiḥ śastreṇa ghātakaḥ<BR>
13,134.057d@015_2189	evam eva yathā loke mānuṣā ghnanti mānuṣān<BR>
13,134.057d@015_2190	kāraṇair eva te tena tathā svaprāṇanāśanam<BR>
13,134.057d@015_2191	prāpnuvanti punar devi nāsti tatra vicāraṇā<BR>
13,134.057d@015_2192	iti te kathitaṃ sarvaṃ pāpakarmaphalaṃ priye<BR>
13,134.057d@015_2193	bhūyas tava samāsena kathayiṣyāmi tac chṛṇu<BR>
13,134.057d@015_2194	satyapramāṇakaraṇaṃ nityam avyabhicāri ca<BR>
13,134.057d@015_2195	yaiḥ purā manujair devi yasmin kāle yathā kṛtam<BR>
13,134.057d@015_2196	yenaiva kāraṇenāpi karma yat tu śubhāśubham<BR>
13,134.057d@015_2197	tasmin kāle tathā devi tenaiva karaṇena te<BR>
13,134.057d@015_2198	prāpnuvanti narāḥ pretya niḥsaṃdehaṃ śubhāśubham<BR>
13,134.057d@015_2199	iti satyaṃ vijānīhi lokatantravidhiṃ prati<BR>
13,134.057d@015_2200	karma kṛtvā naro bhoktā sa nāsti divi vā bhuvi<BR>
13,134.057d@015_2201	na śakyaṃ karma cābhoktuṃ sadevāsuramānuṣaiḥ<BR>
13,134.057d@015_2202	karmaṇā grathito loka ādiprabhṛti vartate<BR>
13,134.057d@015_2203	etad uddeśataḥ proktaṃ karmapākaphalaṃ priye<BR>
13,134.057d@015_2204	yad anyac ca mayā noktaṃ yasmiṃs te karmasaṃgrahe<BR>
13,134.057d@015_2205	buddhitarkeṇa tat sarvaṃ tathā veditum arhasi<BR>
13,134.057d@015_2206	umā<BR>
13,134.057d@015_2206	kathitaṃ śrotukāmāyāḥ kiṃ bhūyaḥ śrotum icchasi<BR>
13,134.057d@015_2207	bhagavan sarvalokeśa lokapālanamaskṛta<BR>
13,134.057d@015_2208	prasādāt te mahādeva śrutā me karmaṇāṃ gatiḥ<BR>
13,134.057d@015_2209	saṃgṛhītaṃ ca tat sarvaṃ tattvato 'mṛtasaṃnibham<BR>
13,134.057d@015_2210	karmaṇā grathitaṃ sarvam iti vedmi śubhāśubham<BR>
13,134.057d@015_2211	govatsavac ca jananīṃ nimnaṃ salilavat tathā<BR>
13,134.057d@015_2212	kartāraṃ svakṛtaṃ karma nityaṃ tam anudhāvati<BR>
13,134.057d@015_2213	kṛtasya karmaṇaś ceha na nāśo 'stīti niścayaḥ<BR>
13,134.057d@015_2214	aśubhasya śubhasyāpi tad apy avagataṃ mayā<BR>
13,134.057d@015_2215	bhūya eva mahādeva varada prītivardhana<BR>
13,134.057d@015_2216	karmaṇāṃ gatim āśritya saṃśayān moktum arhasi<BR>
13,134.057d@015_2216	maheśvaraḥ<BR>
13,134.057d@015_2217	yat te vivakṣitaṃ devi guhyam apy asitekṣaṇe<BR>
13,134.057d@015_2218	umā<BR>
13,134.057d@015_2218	tat sarvaṃ nirviśaṅkā tvaṃ pṛccha māṃ śubhalakṣaṇe<BR>
13,134.057d@015_2219	evaṃ vyavasthite loke karmaṇā vṛṣabhadhvaja<BR>
13,134.057d@015_2220	kṛtvā tat puruṣaḥ karma śubhaṃ vā yadi vetarat<BR>
13,134.057d@015_2221	karmaṇaḥ svakṛtasyeha kadā bhuṅkte phalaṃ punaḥ<BR>
13,134.057d@015_2222	maheśvaraḥ<BR>
13,134.057d@015_2222	iha vā pretya vā deva tan me śaṃsitum arhasi<BR>
13,134.057d@015_2223	sthāne saṃśayitaṃ devi tad dhi guhyatamaṃ śṛṇu<BR>
13,134.057d@015_2224	tvatpriyārthaṃ pravakṣyāmi devaguhyaṃ śubhānane<BR>
13,134.057d@015_2225	pūrvadehakṛtaṃ karma bhuñjate tad iha prajāḥ<BR>
13,134.057d@015_2226	ihaiva yat kṛtaṃ puṃsāṃ tat paratra phaliṣyati<BR>
13,134.057d@015_2227	eṣā vyavasthitir devi mānuṣeṣv eva dṛśyate<BR>
13,134.057d@015_2228	devānām asurāṇāṃ ca amaratvāt tapobalāt<BR>
13,134.057d@015_2229	ekenaiva śarīreṇa bhujyate karmaṇāṃ phalam<BR>
13,134.057d@015_2230	umā<BR>
13,134.057d@015_2230	mānuṣair na tathā devi antaraṃ tv etad iṣyate<BR>
13,134.057d@015_2231	bhagavan bhaganetraghna mānuṣāṇāṃ viceṣṭitam<BR>
13,134.057d@015_2232	sarvam ātmakṛtaṃ ceti śrutaṃ me bhagavanmatam<BR>
13,134.057d@015_2233	loke grahakṛtaṃ sarvaṃ matvā karma śubhāśubham<BR>
13,134.057d@015_2234	sadaiva grahanakṣatraṃ prāyaśaḥ paryupāsate<BR>
13,134.057d@015_2235	maheśvaraḥ<BR>
13,134.057d@015_2235	etaṃ me saṃśayaṃ deva tadgataṃ chettum arhasi<BR>
13,134.057d@015_2236	sthāne saṃśayitaṃ devi śṛṇu tattvaviniścayam<BR>
13,134.057d@015_2237	nakṣatrāṇi grahāś caiva śubhāśubhanivedakāḥ<BR>
13,134.057d@015_2238	mānavānāṃ mahābhāge na tu karmakarāḥ svayam<BR>
13,134.057d@015_2239	prajānāṃ tu hitārthāya śubhāśubhavidhiṃ prati<BR>
13,134.057d@015_2240	anāgatam atikrāntaṃ jyotiścakreṇa bodhyate<BR>
13,134.057d@015_2241	kiṃ tu tatra śubhaṃ karma sugrahais tan nivedyate<BR>
13,134.057d@015_2242	duṣkṛtasyāśubhair eva samavāyo bhaved iti<BR>
13,134.057d@015_2243	tasmād dhi grahavaiṣamye vaiṣamyaṃ kurute janaḥ<BR>
13,134.057d@015_2244	grahasāmye śubhaṃ kuryāj jātyāṃ jātyāṃ purākṛtam<BR>
13,134.057d@015_2245	kevalaṃ grahanakṣatraṃ na karoti śubhāśubham<BR>
13,134.057d@015_2246	sarvam ātmakṛtaṃ karma lokavādo grahā iti<BR>
13,134.057d@015_2247	pṛthag grahāḥ pṛthak kartā kartrā svaṃ bhujyate phalam<BR>
13,134.057d@015_2248	umā<BR>
13,134.057d@015_2248	iti te kathitaṃ sarvaṃ viśaṅkāṃ jahi śobhane<BR>
13,134.057d@015_2249	bhagavan vividhaṃ karma kṛtvā jantuḥ śubhāśubham<BR>
13,134.057d@015_2250	kiṃ tayoḥ pūrvakataraṃ bhuṅkte janmāntare punaḥ<BR>
13,134.057d@015_2251	maheśvaraḥ<BR>
13,134.057d@015_2251	eṣa me saṃśayo deva taṃ me chettum ihārhasi<BR>
13,134.057d@015_2252	sthāne saṃśayitaṃ devi tat te vakṣyāmi tattvataḥ<BR>
13,134.057d@015_2253	aśubhaṃ pūrvam ity āhur apare śubham ity api<BR>
13,134.057d@015_2254	mithyā tad ubhayaṃ proktaṃ kevalaṃ tad bravīmi te<BR>
13,134.057d@015_2255	mānuṣe tu pade karma yugapad bhujyate sadā<BR>
13,134.057d@015_2256	yathākṛtaṃ yathāyogam ubhayaṃ bhujyate kramāt<BR>
13,134.057d@015_2257	bhuñjānāś caiva dṛśyante kramaśo bhuvi mānavāḥ<BR>
13,134.057d@015_2258	ṛddhiṃ hāniṃ sukhaṃ duḥkham abhayaṃ bhayam eva ca<BR>
13,134.057d@015_2259	duḥkhāny anubhavanty āḍhyā daridrāś ca sukhāni ca<BR>
13,134.057d@015_2260	yaugapadyāc ca bhuñjānā dṛśyante lokasākṣikam<BR>
13,134.057d@015_2261	narake svargaloke ca na tathā saṃsthitiḥ priye<BR>
13,134.057d@015_2262	nityaṃ duḥkhaṃ hi narake svarge nityaṃ sukhaṃ tathā<BR>
13,134.057d@015_2263	śubhāśubhānām ādhikyāt karmaṇā tatra sevyate<BR>
13,134.057d@015_2264	nirantaraṃ sukhaṃ duḥkhaṃ svarge ca narake bhavet<BR>
13,134.057d@015_2265	tatrāpi sumahat kṛtvā pūrvam alpaṃ punaḥ śubhe<BR>
13,134.057d@015_2266	umā<BR>
13,134.057d@015_2266	etat te sarvam ākhyātaṃ bhūyaḥ śrotuṃ kim icchasi<BR>
13,134.057d@015_2267	bhagavan prāṇino loke mriyante kena hetunā<BR>
13,134.057d@015_2268	jātā jātā na tiṣṭhanti tan me śaṃsitum arhasi<BR>
13,134.057d@015_2268	maheśvaraḥ<BR>
13,134.057d@015_2269	tad ahaṃ te pravakṣyāmi śṛṇu tattvaṃ samāhitā<BR>
13,134.057d@015_2270	ātmakarmakṣayād dehaṃ yathā muñcanti tac chṛṇu<BR>
13,134.057d@015_2271	śarīrātmasamāhāro jantur ity abhidhīyate<BR>
13,134.057d@015_2272	tatrātmānaṃ nityam āhur anityaṃ kṣetram ucyate<BR>
13,134.057d@015_2273	tat tu kālavaśāl loke jīrṇaṃ bhavati śobhane<BR>
13,134.057d@015_2274	kālaś chinatti cāyūṃṣi dinamāsartuhāyanaiḥ<BR>
13,134.057d@015_2275	kālaḥ pacati bhūtāni kālenākulitaṃ jagat<BR>
13,134.057d@015_2276	kālaṃ nātikrameran hi sadevāsuramānavāḥ<BR>
13,134.057d@015_2277	yathākāśe na tiṣṭheta dravyaṃ kiṃ cid acetanam<BR>
13,134.057d@015_2278	tathā dhāvati kālo 'yaṃ kṣaṇaṃ kiṃ cin na tiṣṭhati<BR>
13,134.057d@015_2279	evaṃ kālena saṃkrāntaṃ śarīraṃ jarjarīkṛtam<BR>
13,134.057d@015_2280	akarmayogyaṃ saṃśīrṇaṃ tyaktvā dehī tato vrajet<BR>
13,134.057d@015_2281	nityasyānityasaṃtyāgāl loke tan maraṇaṃ viduḥ<BR>
13,134.057d@015_2282	na ca nityasya jīvasya vināśo vidyate śubhe<BR>
13,134.057d@015_2283	sa punar jāyate 'nyatra śarīraṃ navam āviśan<BR>
13,134.057d@015_2284	umā<BR>
13,134.057d@015_2284	evaṃ lokagatir nityam ādiprabhṛti vartate<BR>
13,134.057d@015_2285	bhagavan prāṇināṃ bālā dṛśyante maraṇaṃ gatāḥ<BR>
13,134.057d@015_2286	ativṛddhāś ca jīvanto dṛśyante cirajīvinaḥ<BR>
13,134.057d@015_2287	kevalaṃ kālamaraṇaṃ na pramāṇaṃ maheśvara<BR>
13,134.057d@015_2288	maheśvaraḥ<BR>
13,134.057d@015_2288	tasmān me saṃśayaṃ brūhi prāṇināṃ jīvakāraṇam<BR>
13,134.057d@015_2289	śṛṇu tatkāraṇaṃ devi nirṇayas tv eka eva saḥ<BR>
13,134.057d@015_2290	jīrṇatvamātraṃ kurute kālo dehaṃ na pātayet<BR>
13,134.057d@015_2291	jīrṇe karmaṇi saṃghātaḥ svayam eva viśīryate<BR>
13,134.057d@015_2292	pūrvakarmapramāṇena jīvitaṃ mṛtyur eva vā<BR>
13,134.057d@015_2293	yāvat pūrvakṛtaṃ karma tāvaj jīvati mānavaḥ<BR>
13,134.057d@015_2294	tadvat kālavaśād bālā mriyante bhogasaṃkṣayāt<BR>
13,134.057d@015_2295	jīvanti ciravṛddhāś ca tathā karmapramāṇataḥ<BR>
13,134.057d@015_2296	umā<BR>
13,134.057d@015_2296	iti te kathitaṃ devi nirviśaṅkā bhava priye<BR>
13,134.057d@015_2297	bhagavan kena vṛttena bhavanti cirajīvinaḥ<BR>
13,134.057d@015_2298	maheśvaraḥ<BR>
13,134.057d@015_2298	alpāyuṣo narāḥ kena tan me śaṃsitum arhasi<BR>
13,134.057d@015_2299	śṛṇu tat sarvam akhilaṃ guhyaṃ pathyataraṃ nṛṇām<BR>
13,134.057d@015_2300	ye narā vṛttasaṃpannā bhavanti cirajīvinaḥ<BR>
13,134.057d@015_2301	ahiṃsā satyavacanam akrodhaḥ kṣāntir ārjavam<BR>
13,134.057d@015_2302	gurūṇāṃ nityaśuśrūṣā vṛddhānām api pūjanam<BR>
13,134.057d@015_2303	śaucaṃ cākāryasaṃtyāgaḥ sadā pathyasya bhojanam<BR>
13,134.057d@015_2304	evamādi śubhaṃ vṛttaṃ narāṇāṃ dīrghajīvinām<BR>
13,134.057d@015_2305	tapasā brahmacaryeṇa rasāyananiṣevaṇāt<BR>
13,134.057d@015_2306	udagrasattvā balino bhavanti cirajīvinaḥ<BR>
13,134.057d@015_2307	svarge vā mānuṣe vāpi ciraṃ tiṣṭhanti dhārmikāḥ<BR>
13,134.057d@015_2308	apare pāpakarmāṇaḥ prāyaśo 'nṛtavādinaḥ<BR>
13,134.057d@015_2309	hiṃsāpriyā gurudviṣṭā niṣkriyāḥ śaucavarjitāḥ<BR>
13,134.057d@015_2310	nāstikā ghorakarmāṇaḥ satataṃ māṃsapānapāḥ<BR>
13,134.057d@015_2311	pāpācārā gurudveṣāḥ kopanāḥ kalahapriyāḥ<BR>
13,134.057d@015_2312	evam evāśubhācārās tiṣṭhanti niraye ciram<BR>
13,134.057d@015_2313	tiryagyonau tathātyantam alpaṃ tiṣṭhanti mānuṣe<BR>
13,134.057d@015_2314	tasmād alpāyuṣo martyās tādṛśāḥ saṃbhavanti te<BR>
13,134.057d@015_2315	agamyadeśagamanād apathyānāṃ ca bhojanāt<BR>
13,134.057d@015_2316	āyuḥkṣayo bhaven nṝṇām āyuḥkṣayakarā hi te<BR>
13,134.057d@015_2317	bhavanty alpāyuṣas tais tair anyathā cirajīvinaḥ<BR>
13,134.057d@015_2318	umā<BR>
13,134.057d@015_2318	etat te kathitaṃ sarvaṃ bhūyaḥ śrotuṃ kim icchasi<BR>
13,134.057d@015_2319	bhagavan devadeveśa śrutaṃ me paramaṃ hitam<BR>
13,134.057d@015_2320	ātmano jātisaṃbandhaṃ brūhi strīpuruṣāntare<BR>
13,134.057d@015_2321	strīprāṇaḥ puruṣaprāṇa ekaḥ sa pṛthag eva vā<BR>
13,134.057d@015_2322	maheśvaraḥ<BR>
13,134.057d@015_2322	eṣa me saṃśayo deva taṃ me chettuṃ tvam arhasi<BR>
13,134.057d@015_2323	tad ahaṃ te pravakṣyāmi śṛṇu sarvaṃ samāhitā<BR>
13,134.057d@015_2324	puṃstvaṃ strītvam iti prāṇe sthitir nāsti śubhekṣaṇe<BR>
13,134.057d@015_2325	nirvikārī sadaivātmā strītvaṃ puṃstvaṃ na cātmani<BR>
13,134.057d@015_2326	karmaprakāreṇa tathā jātyāṃ jātyāṃ prajāyate<BR>
13,134.057d@015_2327	akartā cāvikārī ca nityaś ca puruṣaḥ smṛtaḥ<BR>
13,134.057d@015_2328	strīśarīrakṛtaṃ karma strībhāvenopabhujyate<BR>
13,134.057d@015_2329	puruṣeṇa kṛtaṃ karma puruṣeṇaiva bhujyate<BR>
13,134.057d@015_2330	evaṃ prasajyate loke bhāvaikatvena bhūyaśaḥ<BR>
13,134.057d@015_2331	śarīraṃ karmanānātvād dṛśyate viparītavat<BR>
13,134.057d@015_2332	kṛtvā tu pauruṣaṃ karma strī pumān api jāyate<BR>
13,134.057d@015_2333	umā<BR>
13,134.057d@015_2333	strībhāvayuk pumān kṛtvā karmaṇā pramadā bhavet<BR>
13,134.057d@015_2334	bhagavan sarvalokeśa karmātmā na karoti cet<BR>
13,134.057d@015_2335	maheśvaraḥ<BR>
13,134.057d@015_2335	ko 'nyaḥ karmakaras tatra dehe tad vaktum arhasi<BR>
13,134.057d@015_2336	śṛṇu bhāmini kartāram ātmā hi na ca karmakṛt<BR>
13,134.057d@015_2337	prakṛtyā guṇayuktena kriyate karma nityaśaḥ<BR>
13,134.057d@015_2338	śarīraṃ prāṇināṃ loke yathā pittakaphānilaiḥ<BR>
13,134.057d@015_2339	vyāptam eva tribhir doṣais tathā vyāptaṃ guṇais tribhiḥ<BR>
13,134.057d@015_2340	sattvaṃ rajas tama iti guṇās tv ete śarīriṇaḥ<BR>
13,134.057d@015_2341	prakāśātmakam eteṣāṃ sattvaṃ satatam iṣyate<BR>
13,134.057d@015_2342	rajo duḥkhātmakaṃ tatra tamo mohātmakaṃ smṛtam<BR>
13,134.057d@015_2343	tribhir etair guṇaiḥ sarvaṃ loke karma pravartate<BR>
13,134.057d@015_2344	satyaṃ prāṇidayā śaucaṃ śreyaḥ prītiḥ kṣamā damaḥ<BR>
13,134.057d@015_2345	evamādi tathānyac ca karma sāttvikam iṣyate<BR>
13,134.057d@015_2346	dākṣyaṃ karmaparatvaṃ ca lobho bhogavidhiṃ prati<BR>
13,134.057d@015_2347	kalatrasaṅgo mādhuryaṃ nityam aiśvaryalubdhatā<BR>
13,134.057d@015_2348	rajasaś codbhavaṃ caitat karma nānāvidhaṃ sadā<BR>
13,134.057d@015_2349	anṛtaṃ caiva pāruṣyaṃ śrutividveṣatā bhṛśam<BR>
13,134.057d@015_2350	hiṃsāparatvaṃ nāstikyaṃ nidrālasyabhayāni ca<BR>
13,134.057d@015_2351	tamasaś codbhavaṃ caitat karma pāpayutaṃ sadā<BR>
13,134.057d@015_2352	tasmād guṇamayaḥ sarvaḥ kāryārambhaḥ śubhāśubhaḥ<BR>
13,134.057d@015_2353	tasmād ātmānam avyagraṃ viddhy akartāram avyayam<BR>
13,134.057d@015_2354	sāttvikāḥ puṇyalokeṣu rājasā mānuṣe pade<BR>
13,134.057d@015_2355	umā<BR>
13,134.057d@015_2355	tiryagyonau ca narake tiṣṭheyus tāmasā narāḥ<BR>
13,134.057d@015_2356	kimartham ātmā bhedyaḥ sandehe śastreṇa vā hate<BR>
13,134.057d@015_2357	maheśvaraḥ<BR>
13,134.057d@015_2357	svayaṃ praṇaśyate dehī tan me śaṃsitum arhasi<BR>
13,134.057d@015_2358	tad ahaṃ te pravakṣyāmi śṛṇu kalyāṇi kāraṇam<BR>
13,134.057d@015_2359	etan naiyāyikaiś cāpi muhyate sūkṣmabuddhibhiḥ<BR>
13,134.057d@015_2360	karmakṣaye tu saṃprāpte prāṇināṃ dehadhāriṇām<BR>
13,134.057d@015_2361	upadravo bhaved dehe yena kenāpi hetunā<BR>
13,134.057d@015_2362	tannimittaṃ śarīrī tu śarīraṃ prāptasaṃkṣayam<BR>
13,134.057d@015_2363	apayāti parityajya tataḥ karmavaśena saḥ<BR>
13,134.057d@015_2364	dehakṣate 'pi naivātmā vedanābhir na cālyate<BR>
13,134.057d@015_2365	tiṣṭhet karmaphalaṃ yāvad vrajet karmakṣaye punaḥ<BR>
13,134.057d@015_2366	ādiprabhṛti loke 'sminn evam ātmagatiḥ sadā<BR>
13,134.057d@015_2367	umā<BR>
13,134.057d@015_2367	etat te kathitaṃ devi bhūyaḥ śrotuṃ kim icchasi<BR>
13,134.057d@015_2368	bhagavan devadeveśa karmaṇaiva śubhāśubham<BR>
13,134.057d@015_2369	yathāyogaṃ phalaṃ jantuḥ prāpnotīti viniścayaḥ<BR>
13,134.057d@015_2370	pareṣāṃ vipriyaṃ kurvan yathā saṃprāpnuyāc chubham<BR>
13,134.057d@015_2371	maheśvaraḥ<BR>
13,134.057d@015_2371	yady etad asti ced deva tan me śaṃsitum arhasi<BR>
13,134.057d@015_2372	tad apy asti mahābhāge abhisaṃdhiphalaṃ nṛṇām<BR>
13,134.057d@015_2373	hitārthaṃ duḥkham anyeṣāṃ kṛtvāśubham avāpnuyāt<BR>
13,134.057d@015_2374	daṇḍayan bhartsayan rājā prajāḥ puṇyam avāpnuyāt<BR>
13,134.057d@015_2375	guruḥ saṃtarjayañ śiṣyān bhartā bhṛtyajanaṃ svakam<BR>
13,134.057d@015_2376	unmārgapratipannāṃś ca śāstā dharmaphalaṃ labhet<BR>
13,134.057d@015_2377	cikitsakaś ca duḥkhāni janayan hitam āpnuyāt<BR>
13,134.057d@015_2378	yajñārthaṃ paśuhiṃsāṃ ca kurvann api na hiṃsakaḥ<BR>
13,134.057d@015_2379	evam anye sumanaso hiṃsakāḥ svargam āpnuyuḥ<BR>
13,134.057d@015_2380	ekasmin nihate 'bhadre bahavaḥ sukham āpnuyuḥ<BR>
13,134.057d@015_2381	tasmin hate bhaved dharmaḥ kuta eva tu pāpakam<BR>
13,134.057d@015_2382	abhisaṃdher ajihmatvāc chuddhe dharmasya gauravāt<BR>
13,134.057d@015_2383	umā<BR>
13,134.057d@015_2383	etat kṛtvā tu pāpiṣṭhān doṣān na prāpnuyāt kva cit<BR>
13,134.057d@015_2384	bhagavan sarvamartyānāṃ jñānī bhavati sattamaḥ<BR>
13,134.057d@015_2385	kim avekṣya tad utpannaṃ jñānaṃ tasya phalaṃ ca yat<BR>
13,134.057d@015_2386	nāradaḥ*<BR>
13,134.057d@015_2386	kṛtrimaṃ tat svabhāvaṃ vā tan me śaṃsitum arhasi<BR>
13,134.057d@015_2387	maheśvaraḥ<BR>
13,134.057d@015_2387	etac chrutvā mahādevo jagau jñānasya saṃbhavam<BR>
13,134.057d@015_2388	sthāvaraṃ jaṃgamaṃ ceti jagad dvividham ucyate<BR>
13,134.057d@015_2389	catasro jātayas tatra prajānāṃ kramaśo yathā<BR>
13,134.057d@015_2390	teṣām udbhedajā vṛkṣā latā vallyaś ca vīrudhaḥ<BR>
13,134.057d@015_2391	daṃśayūkādayaś cānye svedajāḥ kṛmijātayaḥ<BR>
13,134.057d@015_2392	pakṣiṇaś chidrakarṇāś ca prāṇinas tv aṇḍajāḥ smṛtāḥ<BR>
13,134.057d@015_2393	mṛgavyālamanuṣyāṃś ca viddhi teṣāṃ jarāyujān<BR>
13,134.057d@015_2394	evaṃ caturvidhāṃ jātim ātmā saṃśritya tiṣṭhati<BR>
13,134.057d@015_2395	sparśenaikendriyeṇātmā tiṣṭhaty udbhedajeṣu vai<BR>
13,134.057d@015_2396	śarīrasparśarūpābhyāṃ kledajeṣv api tiṣṭhati<BR>
13,134.057d@015_2397	pañcabhiś cendriyadvārair jīvanty aṇḍajarāyujāḥ<BR>
13,134.057d@015_2398	tathā bhūmyambusaṃyogād bhavanty udbhedajāḥ priye<BR>
13,134.057d@015_2399	śītoṣṇayos tu saṃyogāj jāyante kledajāḥ priye<BR>
13,134.057d@015_2400	aṇḍajāś cāpi saṃyogāj jāyante kṣetrabījayoḥ<BR>
13,134.057d@015_2401	śuklaśoṇitasaṃyogāt saṃbhavanti jarāyujāḥ<BR>
13,134.057d@015_2402	jarāyujānāṃ sarveṣāṃ mānuṣaṃ padam uttamam<BR>
13,134.057d@015_2403	sakalair indriyair martyāḥ saṃyuktā jalpinas tathā<BR>
13,134.057d@015_2404	bhayaṃ ratiś ca cittaṃ tad vidyate mṛgapakṣiṣu<BR>
13,134.057d@015_2405	dharmādharmau ca vijñānaṃ naiva pakṣimṛgādiṣu<BR>
13,134.057d@015_2406	buddhiḥ sattvaṃ dhṛtir lajjā jñānaṃ vijñānam eva ca<BR>
13,134.057d@015_2407	ūhāpohau ca martyeṣu guṇā nānāvidhāḥ smṛtāḥ<BR>
13,134.057d@015_2408	mānuṣaṃ hi padaṃ tasmād viśiṣṭam iha lakṣyate<BR>
13,134.057d@015_2409	mahatā dharmakāryeṇa prāpyate janma mānuṣam<BR>
13,134.057d@015_2410	ataḥ paraṃ tamotpattiṃ śṛṇu devi samāhitā<BR>
13,134.057d@015_2411	dvividhaṃ hi tamo loke śārvaraṃ dehajaṃ tathā<BR>
13,134.057d@015_2412	jyotirbhiś cāgninā loke nāśaṃ gacchati śārvaram<BR>
13,134.057d@015_2413	dehajaṃ tu tamo ghoraṃ taiḥ samastair na śāmyati<BR>
13,134.057d@015_2414	tamasas tasya nāśārthaṃ nopāyam adhijagmivān<BR>
13,134.057d@015_2415	tapaś cakāra vipulaṃ lokakartā pitāmahaḥ<BR>
13,134.057d@015_2416	caturas tu samudbhūtā vedāḥ sāṅgāḥ sahottarāḥ<BR>
13,134.057d@015_2417	tāṃl labdhvā mumude brahmā lokānāṃ hitakāraṇāt<BR>
13,134.057d@015_2418	dehajaṃ tat tamo ghoram abhūt tenaiva nāśitam<BR>
13,134.057d@015_2419	kāryākāryam idaṃ ceti vācyāvācyam idaṃ tv iti<BR>
13,134.057d@015_2420	yadi cen na bhavel loke śrutaṃ cāritradeśikam<BR>
13,134.057d@015_2421	paśubhir nirviśeṣaṃ tu ceṣṭante mānuṣās tv iti<BR>
13,134.057d@015_2422	yajñādīnāṃ samārambhaḥ śrutenaiva vidhīyate<BR>
13,134.057d@015_2423	yajñasya phalayogena devalokaḥ samṛdhyate<BR>
13,134.057d@015_2424	prītiyuktāḥ punar devā mānuṣāṇāṃ phalanty uta<BR>
13,134.057d@015_2425	evaṃ nityaṃ pravardhete rodasī ca parasparam<BR>
13,134.057d@015_2426	lokasaṃdhāraṇaṃ tasmāc chrutam ity avadhāraya<BR>
13,134.057d@015_2427	jñānād viśiṣṭaṃ jantūnāṃ nāsti lokatraye 'pi ca<BR>
13,134.057d@015_2428	sahajaṃ tat pradhānaṃ syād aparaṃ kṛtrimaṃ śrutam<BR>
13,134.057d@015_2429	ubhayaṃ yatra saṃpannaṃ bhavet tatra tu śobhanam<BR>
13,134.057d@015_2430	saṃpragṛhya śrutaṃ sarvaṃ kṛtakṛtyā bhavanty uta<BR>
13,134.057d@015_2431	uparīva ca martyānāṃ devavat saṃprakāśate<BR>
13,134.057d@015_2432	kāmaṃ krodhaṃ bhayaṃ darpam ajñānaṃ caiva buddhijam<BR>
13,134.057d@015_2433	tac chrutaṃ nudati kṣipraṃ yathā vāyur balāhakān<BR>
13,134.057d@015_2434	alpamātraṃ kṛto dharmo bhavej jñānavatāṃ mahān<BR>
13,134.057d@015_2435	mahān api kṛto dharmo hy ajñānān niṣphalo bhavet<BR>
13,134.057d@015_2436	parāvarajño bhūtānāṃ jñānavāṃs tattvavid bhavet<BR>
13,134.057d@015_2437	umā<BR>
13,134.057d@015_2437	evaṃ śrutaphalaṃ sarvaṃ kathitaṃ te śubhekṣaṇe<BR>
13,134.057d@015_2438	bhagavan mānuṣāḥ ke cij jātismaraṇasaṃyutāḥ<BR>
13,134.057d@015_2439	kimarthaṃ te 'bhijāyante jānantaḥ paurvadehikam<BR>
13,134.057d@015_2440	maheśvaraḥ<BR>
13,134.057d@015_2440	etan me tattvato deva mānuṣeṣu vadasva bhoḥ<BR>
13,134.057d@015_2441	tad ahaṃ te pravakṣyāmi kāraṇaṃ śṛṇu śobhane<BR>
13,134.057d@015_2442	ye mṛtāḥ sahasā martyā jāyante sahasā punaḥ<BR>
13,134.057d@015_2443	teṣāṃ paurāṇiko 'bhyāsaḥ kaṃ cit kālaṃ sa tiṣṭhati<BR>
13,134.057d@015_2444	tasmāj jātismarā loke jāyante bodhasaṃyutāḥ<BR>
13,134.057d@015_2445	teṣāṃ vivardhatāṃ saṃjñā svapnavat sā praṇaśyati<BR>
13,134.057d@015_2446	umā<BR>
13,134.057d@015_2446	paralokasya cāstitve mūḍhānāṃ kāraṇaṃ ca tat<BR>
13,134.057d@015_2447	bhagavan mānuṣāḥ ke cin mṛtā bhūtvā hi saṃprati<BR>
13,134.057d@015_2448	nivartamānā dṛśyante deheṣv eva punar narāḥ<BR>
13,134.057d@015_2448	maheśvaraḥ<BR>
13,134.057d@015_2449	tad ahaṃ te pravakṣyāmi kāraṇaṃ śṛṇu śobhane<BR>
13,134.057d@015_2450	prāṇair viyojyamānānāṃ bahutvāt prāṇināṃ kṣaye<BR>
13,134.057d@015_2451	tathaiva nāmasāmānyād yamadūtā nṛṇāṃ bhuvi<BR>
13,134.057d@015_2452	vahanti te kva cin mohād anyāṃs ta iti yāmikāḥ<BR>
13,134.057d@015_2453	nirvikāraṃ hi tat sarvaṃ yamo veda kṛtākṛtam<BR>
13,134.057d@015_2454	tasmāt saṃyaminīṃ prāpya yamenaite vimokṣitāḥ<BR>
13,134.057d@015_2455	punar eva nivartante śeṣaṃ bhoktuṃ svakarmaṇaḥ<BR>
13,134.057d@015_2456	umā<BR>
13,134.057d@015_2456	svakarmaṇy asamāpte tu na mriyante hi mānavāḥ<BR>
13,134.057d@015_2457	bhagavan suptamātrāṇāṃ martyānāṃ svapnadarśanam<BR>
13,134.057d@015_2458	maheśvaraḥ<BR>
13,134.057d@015_2458	kiṃ tat svabhāvam anyad vā tan me śaṃsitum arhasi<BR>
13,134.057d@015_2459	suptānāṃ tu punaś ceṣṭā svapna ity abhidhīyate<BR>
13,134.057d@015_2460	anāgatam atikrāntaṃ paśyate saṃcaran manaḥ<BR>
13,134.057d@015_2461	nimittaṃ ca bhavet tasmāt prāṇināṃ svapnadarśanam<BR>
13,134.057d@015_2462	umā<BR>
13,134.057d@015_2462	evaṃ te kathitaṃ sarvaṃ bhūyaḥ śrotuṃ kim icchasi<BR>
13,134.057d@015_2463	bhagavan sarvabhūteśa loke karmakriyāpathe<BR>
13,134.057d@015_2464	daivāt pravartate sarvam iti ke cid vyavasthitāḥ<BR>
13,134.057d@015_2465	apare ceṣṭayā ceti dṛṣṭvā pratyakṣataḥ kriyām<BR>
13,134.057d@015_2466	pakṣabhede dvidhā cāsmin saṃśayasthaṃ mano mama<BR>
13,134.057d@015_2467	tattvaṃ vada mahādeva śrotuṃ kautūhalaṃ hi me<BR>
13,134.057d@015_2467	maheśvaraḥ<BR>
13,134.057d@015_2468	tad ahaṃ te pravakṣyāmi śṛṇu tat tvaṃ samāhitā<BR>
13,134.057d@015_2469	na daivaṃ kurute karma loke devi śubhāśubham<BR>
13,134.057d@015_2470	lakṣyate dvividhaṃ karma mānuṣāṇāṃ śubhānane<BR>
13,134.057d@015_2471	purākṛtaṃ tayor ekam aihikaṃ ca paraṃ tathā<BR>
13,134.057d@015_2472	adṛṣṭaṃ paurvikaṃ karma tad daivam iti lakṣyate<BR>
13,134.057d@015_2473	aihikaṃ dṛṣṭakaraṇaṃ tan mānuṣam iti smṛtam<BR>
13,134.057d@015_2474	mānuṣaṃ ca kriyāmātraṃ daivāt saṃbhavate phalam<BR>
13,134.057d@015_2475	evaṃ tad ubhayaṃ sarvaṃ mānuṣaṃ vidyate nṛṣu<BR>
13,134.057d@015_2476	laukikaṃ tat pravakṣyāmi daivamānuṣanirmitam<BR>
13,134.057d@015_2477	kṛṣau tu dṛśyate karma karṣaṇaṃ vapanaṃ tathā<BR>
13,134.057d@015_2478	ropaṇaṃ caiva lavanaṃ yac cānyat pauruṣaṃ smṛtam<BR>
13,134.057d@015_2479	kāle vṛṣṭiḥ suvāpaś ca prarohaḥ paktir eva ca<BR>
13,134.057d@015_2480	evamādi tu yac cānyat tad daivatam iti smṛtam<BR>
13,134.057d@015_2481	pravāpaḥ pauruṣaṃ karma siddhir daivam iti smṛtam<BR>
13,134.057d@015_2482	daivād asiddhiś ca bhaved duṣkṛtaṃ cāsti pauruṣe<BR>
13,134.057d@015_2483	suyatnāl labhate kīrtiṃ duryatnād ayaśas tathā<BR>
13,134.057d@015_2484	umā<BR>
13,134.057d@015_2484	evaṃ lokagatir devi ādiprabhṛti vartate<BR>
13,134.057d@015_2485	bhagavan sarvabhūteśa surāsuranamaskṛta<BR>
13,134.057d@015_2486	katham ātmā sadā garbhaṃ saṃviśet karmakāraṇāt<BR>
13,134.057d@015_2487	maheśvaraḥ<BR>
13,134.057d@015_2487	tan me vada mahādeva tad dhi guhyaṃ paraṃ mama<BR>
13,134.057d@015_2488	śṛṇu bhāmini tad guhyaṃ guhyānāṃ paramaṃ priye<BR>
13,134.057d@015_2489	devaguhyād api param ātmaguhyam iti smṛtam<BR>
13,134.057d@015_2490	devāsurās tan na vidur ātmano hi gatāgatam<BR>
13,134.057d@015_2491	adṛśyo hi sa devānāṃ śaighryāt saukṣmyān nirāśrayāt<BR>
13,134.057d@015_2492	atimātrātimāyānām ātmamāyā sadeṣyate<BR>
13,134.057d@015_2493	so 'yaṃ caturvidhāṃ jātiṃ saṃviśaty ātmamāyayā<BR>
13,134.057d@015_2494	maithunaṃ śoṇitaṃ bījaṃ daivaṃ cāpy atra kāraṇam<BR>
13,134.057d@015_2495	bījaśoṇitasaṃyogo yadā saṃbhavate śubhe<BR>
13,134.057d@015_2496	tadātmā viśate garbham evam aṇḍajarāyuje<BR>
13,134.057d@015_2497	śītoṣṇayos tu saṃyoge kledajeṣv avatiṣṭhati<BR>
13,134.057d@015_2498	bījabhūmijalānāṃ tu yogād udbhedajeṣu ca<BR>
13,134.057d@015_2499	evaṃ saṃyogakāle tu ātmā garbhatvam eyivān<BR>
13,134.057d@015_2500	kalalāj jāyate piṇḍaṃ piṇḍāt peśyarbudaṃ bhavet<BR>
13,134.057d@015_2501	vyaktibhāvaṃ gate caiva karma tv āśrayate kramāt<BR>
13,134.057d@015_2502	evaṃ strīpuruṣasaṃyogaṃ pauruṣaṃ viddhi bhāmini<BR>
13,134.057d@015_2503	apatyalābho yac cānyat tad daivam iti saṃsmṛtam<BR>
13,134.057d@015_2504	evaṃ vivardhamānena karmātmā saha vartate<BR>
13,134.057d@015_2505	evam ātmagatiṃ viddhi yan māṃ pṛcchasi suvrate<BR>
13,134.057d@015_2506	pañcabhūtasthitiś caiva jyotiṣām ayanaṃ tathā<BR>
13,134.057d@015_2507	abuddhigamyaṃ yan martyair hetubhir vā na vidyate<BR>
13,134.057d@015_2508	tādṛśaṃ kāraṇaṃ daivaṃ śubhaṃ vā yadi vetarat<BR>
13,134.057d@015_2509	yādṛśaṃ cātmanā śakyaṃ tat pauruṣam iti smṛtam<BR>
13,134.057d@015_2510	kevalaṃ phalaniṣpattir ekena na tu śakyate<BR>
13,134.057d@015_2511	pauruṣeṇa ca daivena yugapad grathitaṃ priye<BR>
13,134.057d@015_2512	tayoḥ samāhitaṃ karma śītoṣṇaṃ yugapat tathā<BR>
13,134.057d@015_2513	pauruṣaṃ tu tayoḥ pūrvam ārabdhavyaṃ vijānatā<BR>
13,134.057d@015_2514	ātmanā naiva śakyaṃ hi na tathā kīrtim āpnuyāt<BR>
13,134.057d@015_2515	khananān mathanāl loke jalāgniprāpaṇaṃ yathā<BR>
13,134.057d@015_2516	tathā puruṣakāre tu daivasaṃpat samāhitā<BR>
13,134.057d@015_2517	narasyākurvataḥ karma daivasaṃpan na labhyate<BR>
13,134.057d@015_2518	tasmāt sarvasamārambho daivamānuṣanirmitaḥ<BR>
13,134.057d@015_2519	asurā rākṣasāś caiva manyante lokanāyakāḥ<BR>
13,134.057d@015_2520	na paśyante ca te pāpāḥ kevalaṃ māṃsabhakṣakāḥ<BR>
13,134.057d@015_2521	pracchāditaṃ hi tat sarvaṃ guhyakāmā hi devatāḥ<BR>
13,134.057d@015_2522	tad ahaṃ te pravakṣyāmi devaguhyaṃ purātanam<BR>
13,134.057d@015_2523	ādikāle prajāḥ sarvāḥ kṛtvā karma śubhāśubham<BR>
13,134.057d@015_2524	bhuñjate paśyamānās te vṛttāntaṃ lokayor dvayoḥ<BR>
13,134.057d@015_2525	yathaivātmakṛtaṃ vidyur deśāntaragatā narāḥ<BR>
13,134.057d@015_2526	vidyus tathaivāntakāle svakṛtaṃ paurvadehikam<BR>
13,134.057d@015_2527	evaṃ vyavasthite loke sarve dharmaparābhavan<BR>
13,134.057d@015_2528	acireṇaiva kālena svargaḥ saṃpūritas tadā<BR>
13,134.057d@015_2529	devānām api saṃbādhaṃ dṛṣṭvā brahmāpy acintayat<BR>
13,134.057d@015_2530	saṃcarante kathaṃ devā mānuṣāḥ praviśanti hi<BR>
13,134.057d@015_2531	ity evam anucintyaiṣa mānuṣān samamohayat<BR>
13,134.057d@015_2532	tadāprabhṛti te martyā na vidus te purātanam<BR>
13,134.057d@015_2533	kāmakrodhau ca tatkāle mānuṣeṣu nyapātayat<BR>
13,134.057d@015_2534	tābhyām abhihatā martyāḥ svargalokaṃ na lebhire<BR>
13,134.057d@015_2535	purākṛtasyāvijñānāt kāmakrodhābhipīḍanāt<BR>
13,134.057d@015_2536	naitad astīti manvānā vikārāṃś cakrire punaḥ<BR>
13,134.057d@015_2537	akāryādīn mahādoṣān ārabhantātmakāraṇāt<BR>
13,134.057d@015_2538	vismṛtya dharmakāryāṇi paralokabhayaṃ tathā<BR>
13,134.057d@015_2539	evaṃ vyavasthite loke kaśmalaṃ samapadyata<BR>
13,134.057d@015_2540	lokānāṃ caiva vedānāṃ kṣayāyaiva tadā priye<BR>
13,134.057d@015_2541	narakāḥ pūritāś cāsan prāṇibhiḥ pāpakāribhiḥ<BR>
13,134.057d@015_2542	punar eva tu tad dṛṣṭvā lokakartā pitāmahaḥ<BR>
13,134.057d@015_2543	acintayat tam evārthaṃ lokānāṃ hitakāraṇāt<BR>
13,134.057d@015_2544	samatvena kathaṃ loko varteteti muhur muhuḥ<BR>
13,134.057d@015_2545	cintayitvā tadā brahmā jñānena tapasā priye<BR>
13,134.057d@015_2546	umā<BR>
13,134.057d@015_2546	akaroj jñānadṛśyaṃ tu paralokaṃ na cakṣuṣā<BR>
13,134.057d@015_2547	bhagavan mṛtamātras tu yo 'yaṃ jāta iti smṛtaḥ<BR>
13,134.057d@015_2548	tathaiva dṛśyate jātas tatrātmā tu kathaṃ bhavet<BR>
13,134.057d@015_2549	garbhādāv eva saṃviṣṭa ātmeti bhagavanmatam<BR>
13,134.057d@015_2550	eṣa me saṃśayo deva tan me chettuṃ tvam arhasi<BR>
13,134.057d@015_2550	maheśvaraḥ<BR>
13,134.057d@015_2551	tad ahaṃ te pravakṣyāmi śṛṇu tat tvaṃ samāhitā<BR>
13,134.057d@015_2552	anyo garbhagato bhūtvā tatraiva nidhanaṃ gataḥ<BR>
13,134.057d@015_2553	punar anyac charīraṃ tadāviśya bhuvi jāyate<BR>
13,134.057d@015_2554	tat kva cin naiva sarvatra daivayogaṃ tu tad bhavet<BR>
13,134.057d@015_2555	sūtikāyā hitārthaṃ ca mohanārthaṃ ca dehinām<BR>
13,134.057d@015_2556	yamakarmavidhānaṃ tad ity evaṃ viddhi śobhane<BR>
13,134.057d@015_2557	kaukṣamātraṃ tu narakaṃ bhuktvā ke cit prayānti hi<BR>
13,134.057d@015_2558	māyā sā yāmikā nāma yaj janmamaraṇāntare<BR>
13,134.057d@015_2559	iti te kathitaṃ devi bhūyaḥ śrotuṃ kim icchasi<BR>
13,134.057d@015_2559	umā<BR>
13,134.057d@015_2560	bhagavan sarvabhūteśa lokanātha vṛṣadhvaja<BR>
13,134.057d@015_2561	nāsty ātmā karmabhokteti mṛto jantur na jāyate<BR>
13,134.057d@015_2562	svabhāvāj jāyate sarvaṃ yathā vṛkṣaphalaṃ tathā<BR>
13,134.057d@015_2563	yathormayaḥ saṃbhavanti tathaiva jagadākṛtiḥ<BR>
13,134.057d@015_2564	tapodānādi yat karma tatrātmā dṛśyate vṛthā<BR>
13,134.057d@015_2565	nāsti paunarbhavaṃ janma iti ke cid vyavasthitāḥ<BR>
13,134.057d@015_2566	parokṣavacanaṃ śrutvā na pratyakṣasya darśanāt<BR>
13,134.057d@015_2567	tat sarvaṃ nāsti vāstīti saṃśayasthās tathāpare<BR>
13,134.057d@015_2568	pakṣabhedāntare cāsmiṃs tattvaṃ me vaktum arhasi<BR>
13,134.057d@015_2569	nāradaḥ<BR>
13,134.057d@015_2569	uktaṃ bhagavatā yat tu tat tu lokasya saṃsthitiḥ<BR>
13,134.057d@015_2570	praśnam etaṃ tu pṛcchantyāṃ rudrāṇyāṃ pariṣat tadā<BR>
13,134.057d@015_2571	maheśvaraḥ<BR>
13,134.057d@015_2571	kautūhalayutā śrotuṃ samāhitamanābhavat<BR>
13,134.057d@015_2572	naitad asti mahābhāge yad vadantīha nāstikāḥ<BR>
13,134.057d@015_2573	etad evābhiśastānāṃ śrutividveṣiṇāṃ matam<BR>
13,134.057d@015_2574	sarvam arthaṃ śrutaṃ dṛṣṭaṃ yat prāg uktaṃ mayā tava<BR>
13,134.057d@015_2575	tadāprabhṛti martyānāṃ śrutam āśritya paṇḍitāḥ<BR>
13,134.057d@015_2576	kāmān saṃchindya parighān dhṛtyā vai paramāsinā<BR>
13,134.057d@015_2577	abhiyānty eva te svargaṃ paśyantaḥ karmaṇāṃ phalam<BR>
13,134.057d@015_2578	evaṃ śraddhāphalaṃ loke parataḥ sumahat phalam<BR>
13,134.057d@015_2579	buddhiḥ śraddhā ca śuśrūṣā kāraṇāni hitaiṣiṇām<BR>
13,134.057d@015_2580	tasmāt svargābhigantāraḥ kati cit tv abhavan narāḥ<BR>
13,134.057d@015_2581	anye karaṇahīnatvān nāstikyaṃ bhāvam āśritāḥ<BR>
13,134.057d@015_2582	śrutavidveṣiṇo mūrkhā nāstikā dṛḍhaniścayāḥ<BR>
13,134.057d@015_2583	niṣkriyāś ca nirannādyāḥ patanty evādhamāṃ gatim<BR>
13,134.057d@015_2584	nāstīti vai punarjanma kavayo 'py atra mohitāḥ<BR>
13,134.057d@015_2585	nādhigacchanti tan nityaṃ hetuvādaśatair api<BR>
13,134.057d@015_2586	eṣā brahmakṛtā māyā durvijñeyā surāsuraiḥ<BR>
13,134.057d@015_2587	kiṃ punar mānuṣair loke jñātukāmaiḥ svakarmabhiḥ<BR>
13,134.057d@015_2588	kevalaṃ śraddhayā devi śrutimātraniviṣṭayā<BR>
13,134.057d@015_2589	tad astīty eva mantavyaṃ tathā hi tam avāpnuyāt<BR>
13,134.057d@015_2590	vedaguhyeṣu cānyeṣu hetur devi nirarthakaḥ<BR>
13,134.057d@015_2591	badhirāndhavad evātra vartitavyaṃ hitaiṣiṇā<BR>
13,134.057d@015_2592	etat te kathitaṃ sarvaṃ devaguhyaṃ prajāhitam<BR>
13,134.057d@015_2593	tvatprītyartham idaṃ guhyam avācyam api bhāṣitam<BR>
13,134.057d@015_2593	umā<BR>
13,134.057d@015_2594	bhagavan sarvabhūteśa tripurārdana śaṃkara<BR>
13,134.057d@015_2595	kīdṛśā yamadaṇḍās te kīdṛśāḥ paricārakāḥ<BR>
13,134.057d@015_2596	kathaṃ mṛtās te gacchanti prāṇino yamasādanam<BR>
13,134.057d@015_2597	kīdṛśaṃ bhavanaṃ tasya kathaṃ daṇḍayati prajāḥ<BR>
13,134.057d@015_2598	maheśvaraḥ<BR>
13,134.057d@015_2598	etat sarvaṃ mahādeva śrotum icchāmy ahaṃ prabho<BR>
13,134.057d@015_2599	śṛṇu kalyāṇi tat sarvaṃ yat tad devi manaḥpriyam<BR>
13,134.057d@015_2600	dakṣiṇasyāṃ diśi śubhe yamasya sadanaṃ mahat<BR>
13,134.057d@015_2601	vicitraṃ ramaṇīyaṃ ca nānābhāvasamanvitam<BR>
13,134.057d@015_2602	pitṛbhiḥ pretasaṃghaiś ca yamadūtaiś ca saṃtatam<BR>
13,134.057d@015_2603	prāṇisaṃghaiḥ subahubhiḥ karmavaśyais tu pūritam<BR>
13,134.057d@015_2604	tatrāste daṇḍayan nityaṃ yamo lokahite rataḥ<BR>
13,134.057d@015_2605	māyayā satataṃ vetti prāṇināṃ yac chubhāśubham<BR>
13,134.057d@015_2606	māyayā saṃharaṃs tatra prāṇisaṃghān yatas tataḥ<BR>
13,134.057d@015_2607	tasya māyāmayāḥ pāśā na vedyante surāsuraiḥ<BR>
13,134.057d@015_2608	ko hi mānuṣamātras tu vettā tac caritaṃ mahat<BR>
13,134.057d@015_2609	evaṃ hi śāsatas tasya yamasya paricārakāḥ<BR>
13,134.057d@015_2610	gṛhītvā saṃnayanty eva prāṇinaḥ kṣīṇakarmiṇaḥ<BR>
13,134.057d@015_2611	yena kenāpadeśena apadeśas tadudbhavaḥ<BR>
13,134.057d@015_2612	karmaṇā prāṇino loka uttamādhamamadhyamāḥ<BR>
13,134.057d@015_2613	yathārhaṃ tān samādāya nayanti yamasādanam<BR>
13,134.057d@015_2614	dhārmikān uttamān viddhi svargīyās te yathāmarāḥ<BR>
13,134.057d@015_2615	nṛṣu janma labhante ye karmaṇā madhyamāḥ smṛtāḥ<BR>
13,134.057d@015_2616	tiryaṅnarakagantāro hy adhamās te narādhamāḥ<BR>
13,134.057d@015_2617	panthānas trividhā dṛṣṭā sarveṣāṃ gatijīvinām<BR>
13,134.057d@015_2618	ramaṇīyaṃ nirābādhaṃ durdarśam iti nāmataḥ<BR>
13,134.057d@015_2619	ramaṇīyaṃ tu sanmārgaṃ patākādhvajasaṃkulam<BR>
13,134.057d@015_2620	dhūpitaṃ siktasaṃmṛṣṭaṃ puṣpamālābhisaṃkulam<BR>
13,134.057d@015_2621	manoharaṃ sukhasparśaṃ gacchatām eva tad bhavet<BR>
13,134.057d@015_2622	nirābādhaṃ yathā loke supraśastaṃ tathā bhavet<BR>
13,134.057d@015_2623	tṛtīyaṃ tat tu durdarśaṃ durgandhi tamasāvṛtam<BR>
13,134.057d@015_2624	paruṣaṃ śarkarākīrṇaṃ śvadaṃṣṭrābahulaṃ bhṛśam<BR>
13,134.057d@015_2625	kṛmikīṭasamākīrṇaṃ gacchatām atidurgamam<BR>
13,134.057d@015_2626	mārgair ebhis tribhir nityam uttamādhamamadhyamān<BR>
13,134.057d@015_2627	saṃnayanti yathā kāle tan me śṛṇu śucismite<BR>
13,134.057d@015_2628	uttamān antakāle tu yamadūtāḥ susaṃyatāḥ<BR>
13,134.057d@015_2629	umā<BR>
13,134.057d@015_2629	nayanti sukham ādāya ramaṇīyapathena vai<BR>
13,134.057d@015_2630	bhagavaṃs tatra cātmānaṃ tyaktadehaṃ nirāśrayam<BR>
13,134.057d@015_2631	maheśvaraḥ<BR>
13,134.057d@015_2631	adṛśyaṃ katham ādāya saṃnayanti yamāntikam<BR>
13,134.057d@015_2632	śṛṇu bhāmini tat sarvaṃ trividhaṃ dehadhāraṇam<BR>
13,134.057d@015_2633	karmavaśyaṃ bhogavaśyaṃ duḥkhavaśyam iti priye<BR>
13,134.057d@015_2634	mānuṣaṃ karmavaśyaṃ syāt svargīyaṃ bhogasādhanam<BR>
13,134.057d@015_2635	tṛtīyaṃ yātanāvaśyaṃ śarīraṃ māyayā kṛtam<BR>
13,134.057d@015_2636	yamaloke na cānyatra dṛśyate yātanāyutam<BR>
13,134.057d@015_2637	śarīrair yātanāvaśyair jīvam āmucya bhāmini<BR>
13,134.057d@015_2638	nayanti yāmikās tatra prāṇino māyayā mṛtān<BR>
13,134.057d@015_2639	madhyamān atha veṣeṇa madhyamena pathā tathā<BR>
13,134.057d@015_2640	caṇḍālaveṣās tv adhamān gṛhītvā bhartsya tarjanaiḥ<BR>
13,134.057d@015_2641	ākarṣantas tathā pāśair durdarśena nayanti tān<BR>
13,134.057d@015_2642	trividhān evam ādāya nayanti yamasādanam<BR>
13,134.057d@015_2643	dharmāsanagataṃ dakṣaṃ bhrājamānaṃ svatejasā<BR>
13,134.057d@015_2644	lokapālaṃ sabhādhyakṣaṃ tathaiva pariṣadgatam<BR>
13,134.057d@015_2645	darśayanti mahābhāge yāmikās tān nivedya te<BR>
13,134.057d@015_2646	pūjayan daṇḍayan kāṃś cit teṣāṃ śṛṇvañ śubhāśubham<BR>
13,134.057d@015_2647	vyāpṛto bahusāhasrais tatrāste satataṃ yamaḥ<BR>
13,134.057d@015_2648	gatānāṃ tu yamas teṣām uttamān abhipūjayā<BR>
13,134.057d@015_2649	abhisaṃgamya vidhivat pṛṣṭvā svāgatakauśalam<BR>
13,134.057d@015_2650	prastutya satkathāṃ teṣāṃ lokaṃ saṃdiśate yamaḥ<BR>
13,134.057d@015_2651	yamenaivam anujñātā yānti paścān triviṣṭapam<BR>
13,134.057d@015_2652	madhyamānāṃ yamas teṣāṃ śrutvā karma yathātatham<BR>
13,134.057d@015_2653	jāyantāṃ mānuṣeṣv eva iti saṃdiśate ca tān<BR>
13,134.057d@015_2654	adhamān pāpasaṃyuktān yamo nāvekṣate ''gatān<BR>
13,134.057d@015_2655	yamasya puruṣā ghorāś caṇḍālasamadarśanāḥ<BR>
13,134.057d@015_2656	yātanā yāpayanty etāṃl lokapālasya śāsanāt<BR>
13,134.057d@015_2657	chindantaś ca nudantaś ca prakarṣante yatas tataḥ<BR>
13,134.057d@015_2658	krośataḥ pātayanty etān mitho garteṣv avāṅmukhān<BR>
13,134.057d@015_2659	saṃghātinyaḥ śilāś caiṣāṃ patanti śirasi priye<BR>
13,134.057d@015_2660	ayomukhāḥ kākabalā bhakṣayanti sudāruṇāḥ<BR>
13,134.057d@015_2661	asipatravane ghore cārayanti tathāparān<BR>
13,134.057d@015_2662	tīkṣṇadaṃṣṭrās tathā śvānaḥ kāṃś cit tatra daśanti vai<BR>
13,134.057d@015_2663	tatra vaitaraṇī nāma nadī grāhasamākulā<BR>
13,134.057d@015_2664	duṣpraveśā ca ghorā ca mūtraśoṇitavāhinī<BR>
13,134.057d@015_2665	tasyāṃ saṃmajjayanty etāṃs tṛṣitān pāyayanti tān<BR>
13,134.057d@015_2666	āropayanti vai kāṃś cit tatra kaṇṭakaśalmalīm<BR>
13,134.057d@015_2667	yantracakreṣu tilavat pīḍyante tatra ke cana<BR>
13,134.057d@015_2668	aṅgāreṣu ca dahyante tathā duṣkṛtakāriṇaḥ<BR>
13,134.057d@015_2669	kumbhīpākeṣu pacyante bharjyante saghṛteṣu vai<BR>
13,134.057d@015_2670	pāṭyante taruvac chastraiḥ pīḍyante locanādiṣu<BR>
13,134.057d@015_2671	bhidyante 'thāṅgaśaḥ śūlais tudyante sūkṣmasūcibhiḥ<BR>
13,134.057d@015_2672	evaṃ tvayā kṛto doṣas tadarthaṃ daṇḍanaṃ tv idam<BR>
13,134.057d@015_2673	vācaivaṃ ghoṣayanti sma daṇḍyamānān samantataḥ<BR>
13,134.057d@015_2674	evaṃ te yātanāḥ prāpya śarīrair yātanāvaśaiḥ<BR>
13,134.057d@015_2675	prasahantaś ca tad duḥkhaṃ smarantaḥ svāparādhajam<BR>
13,134.057d@015_2676	krośantaś ca rudantaś ca na mucyante kathaṃ cana<BR>
13,134.057d@015_2677	smarantas tatra tapyante pāpam ātmakṛtaṃ phalam<BR>
13,134.057d@015_2678	evaṃ bahuvidhā daṇḍā bhujyante pāpakāribhiḥ<BR>
13,134.057d@015_2679	yātanāś ca tathā bhuktvā pacyante narake punaḥ<BR>
13,134.057d@015_2680	apare yātanā bhuktvā mucyante tatra kilbiṣāt<BR>
13,134.057d@015_2681	pāpadoṣakṣayakarā yātanā saṃsmṛtā nṛṇām<BR>
13,134.057d@015_2682	umā<BR>
13,134.057d@015_2682	bahutaptaṃ yathā lohaṃ nirmalaṃ tat tathā bhavet<BR>
13,134.057d@015_2683	bhagavaṃs te kathaṃ tatra daṇḍyante narakeṣu vai<BR>
13,134.057d@015_2684	maheśvaraḥ<BR>
13,134.057d@015_2684	kati te nirayā ghorāḥ kīdṛśās te maheśvara<BR>
13,134.057d@015_2685	śṛṇu bhāmini tat sarvaṃ pañcaite narakāhvayāḥ<BR>
13,134.057d@015_2686	bhūmer adhastād vihitā ghorā duṣkṛtakarmaṇām<BR>
13,134.057d@015_2687	prathamaṃ rauravaṃ nāma śatayojanam āyatam<BR>
13,134.057d@015_2688	tāvat pramāṇaṃ vistīrṇaṃ tāmasaṃ pāpapīḍitam<BR>
13,134.057d@015_2689	bhṛśaṃ durgandhi paruṣaṃ kṛmibhir dāruṇair yutam<BR>
13,134.057d@015_2690	atighoram anirdeśyaṃ pratikūlaṃ yatas tataḥ<BR>
13,134.057d@015_2691	te ciraṃ tatra tiṣṭhanti na tatra śayanāsane<BR>
13,134.057d@015_2692	kṛmibhir bhakṣyamāṇāś ca visragandhasamāyutāḥ<BR>
13,134.057d@015_2693	evaṃpramāṇam udvignā yānti tiṣṭhanti tatra te<BR>
13,134.057d@015_2694	yātanābhyo daśaguṇaṃ narake duḥkham iṣyate<BR>
13,134.057d@015_2695	tatra cātyantikaṃ duḥkham iti viddhi śubhekṣaṇe<BR>
13,134.057d@015_2696	krośantaś ca rudantaś ca vedanās tatra bhuñjate<BR>
13,134.057d@015_2697	bhramanti duḥkhamokṣārthaṃ trātā kaś cin na vidyate<BR>
13,134.057d@015_2698	duḥkhasyāntaramātraṃ tu dvāraṃ vā na ca labhyate<BR>
13,134.057d@015_2699	mahārauravasaṃjñaṃ tu dvitīyaṃ narakaṃ priye<BR>
13,134.057d@015_2700	tasmād dviguṇitaṃ viddhi māne duḥkhe ca rauravāt<BR>
13,134.057d@015_2701	tṛtīyaṃ narakaṃ tatra kaṇṭakāvanasaṃjñitam<BR>
13,134.057d@015_2702	tato dviguṇitaṃ taṃ ca pūrvābhyāṃ duḥkhamānayoḥ<BR>
13,134.057d@015_2703	mahāpātakasaṃyuktā ghorās tasmin viśanti hi<BR>
13,134.057d@015_2704	agnikuṇḍam iti khyātaṃ caturthaṃ narakaṃ priye<BR>
13,134.057d@015_2705	etad dviguṇitaṃ tasmād yathāniṣṭasukhaṃ tathā<BR>
13,134.057d@015_2706	tatra duḥkhaṃ hi sumahad amānuṣam iti smṛtam<BR>
13,134.057d@015_2707	bhuñjate tatra tatraiva duḥkhaṃ duṣkṛtakāriṇaḥ<BR>
13,134.057d@015_2708	pañcakaṣṭam iti khyātaṃ pañcamaṃ narakaṃ priye<BR>
13,134.057d@015_2709	tatra duḥkham anirdeśyaṃ mahāghoraṃ yathātatham<BR>
13,134.057d@015_2710	pañcendriyair asahyatvāt pañcakaṣṭam iti smṛtam<BR>
13,134.057d@015_2711	bhuñjate tatra tatraiva duḥkhaṃ duṣkṛtakāriṇaḥ<BR>
13,134.057d@015_2712	amānuṣārhaṃ tad duḥkhaṃ mahābhūtais tu bhujyate<BR>
13,134.057d@015_2713	atighoraṃ ciraṃ kṛtvā mahābhūtāni yānti tam<BR>
13,134.057d@015_2714	pañcakaṣṭena hi samaṃ nāsti duḥkhaṃ tathāvidham<BR>
13,134.057d@015_2715	duḥkhasyāntam iti prāhuḥ pañcakaṣṭaṃ sadā priye<BR>
13,134.057d@015_2716	evaṃ te teṣu tiṣṭhanti prāṇino duḥkhabhāginaḥ<BR>
13,134.057d@015_2717	anye ca narakāḥ santi avīcipramukhāḥ priye<BR>
13,134.057d@015_2718	krośantaś ca rudantaś ca vedanārtā bhṛśāturāḥ<BR>
13,134.057d@015_2719	ke cid bhramanti veṣṭante ke cid dhāvanti cāturāḥ<BR>
13,134.057d@015_2720	ādhāvante nivāryante śūlahastair yatas tataḥ<BR>
13,134.057d@015_2721	rujārditās tṛṣāyuktāḥ prāṇinaḥ pāpakāriṇaḥ<BR>
13,134.057d@015_2722	krośantaś ca nadantaś ca na mucyante kathaṃ cana<BR>
13,134.057d@015_2723	kṛmibhir bhakṣyamāṇāś ca vedanārtās tṛṣānvitāḥ<BR>
13,134.057d@015_2724	saṃsmarantaḥ svakaṃ karma kṛtam ātmāparādhajam<BR>
13,134.057d@015_2725	śocantas tatra tiṣṭhanti yāvat pāpakṣayaṃ priye<BR>
13,134.057d@015_2726	evaṃ bhuktvā tu narakaṃ mucyante pāpasaṃkṣayāt<BR>
13,134.057d@015_2726	umā<BR>
13,134.057d@015_2727	bhagavan katikālaṃ te tiṣṭhante narakeṣu vai<BR>
13,134.057d@015_2728	maheśvaraḥ<BR>
13,134.057d@015_2728	etad veditum icchāmi tan me brūhi maheśvara<BR>
13,134.057d@015_2729	śataṃ sahasraṃ varṣāṇām ādiṃ kṛtvā hi jantavaḥ<BR>
13,134.057d@015_2730	umā<BR>
13,134.057d@015_2730	tiṣṭhanti narakāvāsāḥ pralayāntam iti sthitiḥ<BR>
13,134.057d@015_2731	maheśvaraḥ<BR>
13,134.057d@015_2731	bhagavaṃs teṣu te kutra tiṣṭhantīti vada prabho<BR>
13,134.057d@015_2732	raurave śatasāhasraṃ varṣāṇām iti saṃsthitiḥ<BR>
13,134.057d@015_2733	mānuṣaghnāḥ kṛtaghnāś ca tathaivānṛtavādinaḥ<BR>
13,134.057d@015_2734	jāracorāś ca nārī ca sarvataś cāpacāriṇī<BR>
13,134.057d@015_2735	utkocakāś ca piśunā varṇasaṃbhedakārakāḥ<BR>
13,134.057d@015_2736	tādṛśāḥ paripacyante raurave narake narāḥ<BR>
13,134.057d@015_2737	deśaghnāś caiva rājaghnāḥ pitṛmātṛvighātinaḥ<BR>
13,134.057d@015_2738	rājā cānyāyataḥ śāstā sākṣitve 'nṛtavādinaḥ<BR>
13,134.057d@015_2739	bahughnāś ca kulaghnāś ca bhrūṇaghnā gurughātinaḥ<BR>
13,134.057d@015_2740	viśvastaghātakāś caivam ātmaghnāḥ kopakāraṇāt<BR>
13,134.057d@015_2741	patighnyaḥ pramadā mohād yajñavighnakarāś ca ye<BR>
13,134.057d@015_2742	dvitīye dviguṇaṃ kālaṃ pacyante tādṛśāḥ narāḥ<BR>
13,134.057d@015_2743	mahāpātakayuktās tu tṛtīye duḥkham āpnuyuḥ<BR>
13,134.057d@015_2744	etāvan mānuṣasahaṃ param anyeṣu lakṣyate<BR>
13,134.057d@015_2745	yakṣā vidyādharāś caiva kādraveyāś ca kiṃnarāḥ<BR>
13,134.057d@015_2746	gandharvā bhūtasaṃghāś ca teṣāṃ pāpayutā bhṛśam<BR>
13,134.057d@015_2747	caturthe paripacyante yāvad yugaviparyayaḥ<BR>
13,134.057d@015_2748	sahantas tādṛśaṃ ghoraṃ pañcakaṣṭe ca yādṛśam<BR>
13,134.057d@015_2749	tādṛgvidhasya duḥkhasya ayogyān viddhi mānuṣān<BR>
13,134.057d@015_2750	evaṃ te narakān bhuktvā tatra kṣapitakalmaṣāḥ<BR>
13,134.057d@015_2751	narakebhyo vimuktāś ca jāyante kṛmijātiṣu<BR>
13,134.057d@015_2752	udbhedajeṣu vā ke cit tatrāpi kṣīṇakalmaṣāḥ<BR>
13,134.057d@015_2753	punar eva prajāyante mṛgapakṣiṣu śobhane<BR>
13,134.057d@015_2754	umā<BR>
13,134.057d@015_2754	mṛgapakṣiṣu tad bhuktvā labhante mānuṣaṃ padam<BR>
13,134.057d@015_2755	nānājātiṣu kenaiva jāyante pāpakāriṇaḥ<BR>
13,134.057d@015_2755	maheśvaraḥ<BR>
13,134.057d@015_2756	tad ahaṃ te pravakṣyāmi yat tvam icchasi bhāmini<BR>
13,134.057d@015_2757	sarvathātmā karmavaśān nānājātiṣu dṛśyate<BR>
13,134.057d@015_2758	yaś ca māṃsapriyo nityaṃ kaṅkagṛdhrān sa saṃspṛśet<BR>
13,134.057d@015_2759	surāpaḥ satataṃ martyaḥ sūkaratvaṃ vrajed dhruvam<BR>
13,134.057d@015_2760	abhakṣyabhakṣaṇo martyaḥ kākajātiṣu saṃspṛśet<BR>
13,134.057d@015_2761	parodvegakaro nityaṃ vyālajātiṣu jāyate<BR>
13,134.057d@015_2762	ātmaghno yo naraḥ kopāt pretajātiṣu tiṣṭhati<BR>
13,134.057d@015_2763	paiśunyāt parivādāc ca kukkuṭatvaṃ samaśnuyāt<BR>
13,134.057d@015_2764	nāstikaś caiva yo mūrkho mṛgajātiṃ sa gacchati<BR>
13,134.057d@015_2765	hiṃsāvihāras tu naraḥ kṛmikīṭeṣu jāyate<BR>
13,134.057d@015_2766	atra mānayuto nityaṃ pretya gardabhatāṃ vrajet<BR>
13,134.057d@015_2767	asatyaṃ paruṣaṃ vākyaṃ yo vaden matsyatāṃ vrajet<BR>
13,134.057d@015_2768	agamyāgamanāc caiva paradārābhimarśanāt<BR>
13,134.057d@015_2769	mūṣikatvaṃ vrajen martyo nāsti tatra vicāraṇā<BR>
13,134.057d@015_2770	kṛtaghno mitraghātī ca sṛgālavṛkajātiṣu<BR>
13,134.057d@015_2771	gurughnaḥ pitṛghātī ca sthāvareṣv avatiṣṭhati<BR>
13,134.057d@015_2772	vācikaiḥ pakṣimṛgatāṃ mānasair anyajātitām<BR>
13,134.057d@015_2773	śarīrajaiḥ karmadoṣair yāti sthāvaratāṃ naraḥ<BR>
13,134.057d@015_2774	evamādy aśubhaṃ kṛtvā narā nirayam āśritāḥ<BR>
13,134.057d@015_2775	tāṃs tān bhāvān prapadyante svakṛtasyaiva kāraṇāt<BR>
13,134.057d@015_2776	evaṃ jātiṣu nirdagdhāḥ prāṇinaḥ pāpakāriṇaḥ<BR>
13,134.057d@015_2777	kathaṃ cit punar utpadya labhante mānuṣaṃ padam<BR>
13,134.057d@015_2778	bahukṛtvo 'tisaṃtaptaṃ lohaṃ śucitamaṃ yathā<BR>
13,134.057d@015_2779	bahuduḥkhābhisaṃtaptas tathātmā śudhyate malāt<BR>
13,134.057d@015_2780	umā<BR>
13,134.057d@015_2780	tasmāt sudurlabhaṃ ceti viddhi janma sumānuṣam<BR>
13,134.057d@015_2781	bhagavan devadeveśa śūlapāṇe vṛṣadhvaja<BR>
13,134.057d@015_2782	śrutaṃ me paramaṃ guhyaṃ prasādāt te varaprada<BR>
13,134.057d@015_2783	śrotuṃ bhūyo 'ham icchāmi prajānāṃ hitakāraṇāt<BR>
13,134.057d@015_2784	śubhāśubham iti proktaṃ karma sarvaṃ samāsataḥ<BR>
13,134.057d@015_2785	tan me vistaraśo brūhi śubhāśubhavidhiṃ prati<BR>
13,134.057d@015_2786	aśubhaṃ kīdṛśaṃ karma prāṇino 'dho nipātayet<BR>
13,134.057d@015_2787	śubhaṃ karma kathaṃ deva prajānām ūrdhvato nayet<BR>
13,134.057d@015_2788	etan me vada deveśa śrotukāmāsmi kīrtaya<BR>
13,134.057d@015_2788	maheśvaraḥ<BR>
13,134.057d@015_2789	tad ahaṃ te pravakṣyāmi tat sarvaṃ śṛṇu śobhane<BR>
13,134.057d@015_2790	sukṛtaṃ duṣkṛtaṃ ceti dvividhaḥ karmavistaraḥ<BR>
13,134.057d@015_2791	tayor yad duṣkṛtaṃ karma tac ca saṃjāyate tridhā<BR>
13,134.057d@015_2792	manasā karmaṇā vācā buddhimohasamudbhavam<BR>
13,134.057d@015_2793	manaḥpūrvaṃ tu vākkarma vartate vāṅmayaṃ tataḥ<BR>
13,134.057d@015_2794	jāyate vai kriyāyogam evaṃ ceṣṭākramaṃ priye<BR>
13,134.057d@015_2795	abhidroho 'bhyasūyā ca parārthe cakṣuṣā spṛhā<BR>
13,134.057d@015_2796	śubhāśubhānāṃ martyānāṃ vartanaṃ viparītataḥ<BR>
13,134.057d@015_2797	dharmakārye yad aśraddhā pāpakarmaṇi harṣaṇam<BR>
13,134.057d@015_2798	evamādy aśubhaṃ karma manasā pāpam ucyate<BR>
13,134.057d@015_2799	anṛtaṃ yac ca paruṣam abaddhavacanaṃ kaṭu<BR>
13,134.057d@015_2800	asatyaṃ parivādaś ca pāpam etat tu vāṅmayam<BR>
13,134.057d@015_2801	agamyāgamanaṃ caiva paradāraniṣevaṇam<BR>
13,134.057d@015_2802	vadhabandhaparikleśaiḥ paraprāṇopatāpanam<BR>
13,134.057d@015_2803	cauryaṃ pareṣāṃ dravyāṇāṃ haraṇaṃ nāśanaṃ tathā<BR>
13,134.057d@015_2804	abhakṣyabhakṣaṇaṃ caiva vyasaneṣv abhiṣaṅgatā<BR>
13,134.057d@015_2805	darpāt stambhābhimānāc ca pareṣām upatāpanam<BR>
13,134.057d@015_2806	akāryāṇāṃ ca karaṇam aśaucaṃ pānam eva ca<BR>
13,134.057d@015_2807	dauḥśīlyaṃ kṣudrasaṃparkaḥ sāhāyyaṃ pāpakarmaṇi<BR>
13,134.057d@015_2808	adharmyam ayaśasyaṃ ca kāryaṃ tasya niṣevaṇam<BR>
13,134.057d@015_2809	evamādy aśubhaṃ cānyac charīraṃ pāpam ucyate<BR>
13,134.057d@015_2810	mānasād vāṅmayaṃ pāpaṃ viśiṣṭam iti vakṣyate<BR>
13,134.057d@015_2811	vāṅmayād api vai pāpaṃ śārīraṃ gaṇyate bahu<BR>
13,134.057d@015_2812	evaṃ pāpayutaṃ karma pātayet trividhaṃ naram<BR>
13,134.057d@015_2813	paropatāpajananam atyantaṃ pāpakaṃ smṛtam<BR>
13,134.057d@015_2814	dvividhaṃ tat kṛtaṃ pāpaṃ kartāraṃ narakaṃ nayet<BR>
13,134.057d@015_2815	pātakaṃ tv api yat karma karaṇād buddhipūrvakam<BR>
13,134.057d@015_2816	sāpadeśam avaśyaṃ tu kartavyam iti yat kṛtam<BR>
13,134.057d@015_2817	kathaṃ cit tat kṛtam api kartā tena na lipyate<BR>
13,134.057d@015_2818	umā<BR>
13,134.057d@015_2818	avaśyabhāvadeśena pratihanyeta kāraṇam<BR>
13,134.057d@015_2819	bhagavan pāpakaṃ karma yathā kṛtvā na lipyate<BR>
13,134.057d@015_2820	maheśvaraḥ<BR>
13,134.057d@015_2820	anṛtaṃ dharmayuktaṃ ca tan me śaṃsitum arhasi<BR>
13,134.057d@015_2821	yo naro 'naparādhī sann ātmaprāṇasya rakṣaṇāt<BR>
13,134.057d@015_2822	śatrum udyataśastraṃ vā pūrvaṃ tena hato 'pi vā<BR>
13,134.057d@015_2823	pratigatya naro hiṃsyān na sa pāpena lipyate<BR>
13,134.057d@015_2824	corāṭavikasaṃtrastās tatpratīkāraceṣṭayā<BR>
13,134.057d@015_2825	tān pratighnan naro hiṃsyān na sa pāpena lipyate<BR>
13,134.057d@015_2826	vṛttighnaṃ tu naro hiṃsyān na sa pāpena lipyate<BR>
13,134.057d@015_2827	grāmārthaṃ bhartṛpiṇḍārthaṃ dīnānugrahakāraṇāt<BR>
13,134.057d@015_2828	vadhabandhaparikleśān kurvan pāpāt pramucyate<BR>
13,134.057d@015_2829	durbhikṣe cātmavṛttyartham ekāyanagatas tathā<BR>
13,134.057d@015_2830	akāryaṃ vāpy abhakṣyaṃ vā kṛtvā pāpair na lipyate<BR>
13,134.057d@015_2831	vyādhito rogamokṣārtham abhakṣyeṇa na lipyate<BR>
13,134.057d@015_2832	anṛtaṃ dharmayuktaṃ ca dākṣiṇyāt strīṣu bhāṣitam<BR>
13,134.057d@015_2833	ātmaprāṇabhayād uktaṃ mokṣārthaṃ cāpy adhārmikāt<BR>
13,134.057d@015_2834	vivāhakaraṇe caiva laukikenānṛtaṃ bruvan<BR>
13,134.057d@015_2835	saṃstambhanārthaṃ trastānām anṛtena na lipyate<BR>
13,134.057d@015_2836	vidhir eṣa gṛhasthānāṃ prāyeṇaivopadiśyate<BR>
13,134.057d@015_2837	avācyaṃ vāpy akāryaṃ vā deśakālavaśena tu<BR>
13,134.057d@015_2838	buddhipūrvaṃ naraḥ kurvaṃs tat prayojanamātrayā<BR>
13,134.057d@015_2839	kiṃ cid vā lipyate pāpair atha vā na ca lipyate<BR>
13,134.057d@015_2840	umā<BR>
13,134.057d@015_2840	evaṃ devi vijānīhi nāsti tatra vicāraṇā<BR>
13,134.057d@015_2841	bhagavan pānadoṣāṃś ca peyāpeyatvakāraṇam<BR>
13,134.057d@015_2842	maheśvaraḥ<BR>
13,134.057d@015_2842	etad icchāmy ahaṃ śrotuṃ tan me vada maheśvara<BR>
13,134.057d@015_2843	hanta te kathayiṣyāmi pānotpattiṃ śucismite<BR>
13,134.057d@015_2844	purā sarve 'bhavan martyā buddhimanto nayānugāḥ<BR>
13,134.057d@015_2845	śucayaḥ subhagācārāḥ sarve sumanasaḥ priye<BR>
13,134.057d@015_2846	evaṃbhūte tadā loke preṣyatvaṃ na parasparam<BR>
13,134.057d@015_2847	preṣyābhāvān manuṣyāṇāṃ karmārambho nanāśa ha<BR>
13,134.057d@015_2848	ubhayor lokayor nāśaṃ dṛṣṭvā karmakṣayāt prabhuḥ<BR>
13,134.057d@015_2849	yajñakarma kathaṃ loke varteteti pitāmahaḥ<BR>
13,134.057d@015_2850	ājñāpayat surān devi mohayasveti mānuṣān<BR>
13,134.057d@015_2851	tamasaḥ sāram uddhṛtya pānaṃ buddhipraṇāśanam<BR>
13,134.057d@015_2852	nyapātayan manuṣyeṣu pāpadoṣāvahaṃ priye<BR>
13,134.057d@015_2853	tadāprabhṛti tat pītvā mumuhur mānuṣā bhuvi<BR>
13,134.057d@015_2854	kāryākāryam ajānanto vācyāvācyaṃ guṇāguṇam<BR>
13,134.057d@015_2855	ke cid dhasanti tat pītvā prarudanti tathā pare<BR>
13,134.057d@015_2856	nṛtyanti muditāḥ ke cid gāyanti ca śubhāśubham<BR>
13,134.057d@015_2857	kalahaṃ kurvate 'bhīkṣṇaṃ praharanti parasparam<BR>
13,134.057d@015_2858	ke cid dhāvanti sahasā praskhalanti patanti ca<BR>
13,134.057d@015_2859	ayuktaṃ bahu bhāṣante yatrakvacana śerate<BR>
13,134.057d@015_2860	nagnā vikṣipya gātrāṇi naṣṭasaṃjñā mṛtā iva<BR>
13,134.057d@015_2861	evaṃ bahuvidhān pāpān kurvanti hṛtacetasaḥ<BR>
13,134.057d@015_2862	ye pibanti mahāmohaṃ pānaṃ pāpayutā narāḥ<BR>
13,134.057d@015_2863	dhṛtiṃ lajjāṃ ca buddhiṃ ca pānaṃ pītaṃ praṇāśayet<BR>
13,134.057d@015_2864	tasmān narāḥ saṃbhavanti nirlajjā nirapatrapāḥ<BR>
13,134.057d@015_2865	buddhisattvaiḥ parikṣīṇās tejohīnā malānvitāḥ<BR>
13,134.057d@015_2866	pītvā pītvā tṛṣāyuktāḥ pānapāḥ saṃbhavanti ca<BR>
13,134.057d@015_2867	pānakāmāḥ pānakathāḥ pānakālābhikāṅkṣiṇaḥ<BR>
13,134.057d@015_2868	pānārthaṃ karmavaśyās te saṃbhavanti narādhamāḥ<BR>
13,134.057d@015_2869	pānakāmās tṛṣāyogād buddhisattvaparikṣayāt<BR>
13,134.057d@015_2870	pānapānāṃ preṣyakarāḥ pānapās tv abhavan bhṛśam<BR>
13,134.057d@015_2871	tadāprabhṛti vai loke nīcaiḥ pānavaśair naraiḥ<BR>
13,134.057d@015_2872	kārayanti ca karmāṇi buddhimantas tv apānapāḥ<BR>
13,134.057d@015_2873	kārutvam atha dāsatvaṃ preṣyatām etya pānapāḥ<BR>
13,134.057d@015_2874	sarvakarmakarāś cāsan paśuvad rajjubandhitāḥ<BR>
13,134.057d@015_2875	pānapās tu madāndhatvāt tadā buddhipraṇāśanāt<BR>
13,134.057d@015_2876	kāryākāryasya cājñānād yatheṣṭakaraṇāt svayam<BR>
13,134.057d@015_2877	viduṣām avidheyatvāt pāpam evābhipadyate<BR>
13,134.057d@015_2878	paribhūto bhavel loke madyapo mitrabhedakaḥ<BR>
13,134.057d@015_2879	sarvakālam aśuddhaś ca sarvabhakṣas tathābhavat<BR>
13,134.057d@015_2880	viśiṣṭair jñātibhir dveṣyaḥ satataṃ kalibhāvanaḥ<BR>
13,134.057d@015_2881	kaṭukaṃ paruṣaṃ ghoraṃ vākyaṃ vadati sarvataḥ<BR>
13,134.057d@015_2882	gurūn ativaden mattaḥ paradārān pradharṣayet<BR>
13,134.057d@015_2883	saṃvidaṃ kurute śauṇḍair na śṛṇoti hitaṃ kva cit<BR>
13,134.057d@015_2884	evaṃ bahuvidhā doṣāḥ pānape santi śobhane<BR>
13,134.057d@015_2885	kevalaṃ narakaṃ yānti nāsti tatra vicāraṇā<BR>
13,134.057d@015_2886	tasmāt tad varjitaṃ sadbhiḥ pānam ātmahitaiṣibhiḥ<BR>
13,134.057d@015_2887	yadi pānaṃ na varjeran santaś cāritrakāraṇāt<BR>
13,134.057d@015_2888	bhaved evaṃ jagat sarvaṃ nirmaryādaṃ ca niṣkriyam<BR>
13,134.057d@015_2889	tasmād buddher hi rakṣārthaṃ sadbhiḥ pānaṃ vivarjitam<BR>
13,134.057d@015_2890	iti te duṣkṛtaṃ sarvaṃ trividhaṃ kathitaṃ priye<BR>
13,134.057d@015_2890	maheśvaraḥ<BR>
13,134.057d@015_2891	vidhānaṃ sukṛtasyāpi bhūyaḥ śṛṇu śucismite<BR>
13,134.057d@015_2892	procyate tat tridhā devi sukṛta ca samāsataḥ<BR>
13,134.057d@015_2893	yad auparamikaṃ caiva sukṛtaṃ nirupadravam<BR>
13,134.057d@015_2894	tathaiva sopakaraṇaṃ tāvatā sukṛtaṃ viduḥ<BR>
13,134.057d@015_2895	nivṛttiḥ pāpakarmabhyas tad auparamikaṃ priye<BR>
13,134.057d@015_2896	manovākkāyajā doṣāḥ śṛṇu me varjanāc chubham<BR>
13,134.057d@015_2897	traividhyadoṣoparame yas tu doṣavyapekṣayā<BR>
13,134.057d@015_2898	sa tu prāpnoti sakalaṃ sarvaduṣkṛtavarjanāt<BR>
13,134.057d@015_2899	vratavad varjayed doṣān yugapat pṛthag eva vā<BR>
13,134.057d@015_2900	tathā dharmam avāpnoti doṣatyāgo hi duṣkaraḥ<BR>
13,134.057d@015_2901	doṣasākalyasaṃtyāgān munir bhavati mānavaḥ<BR>
13,134.057d@015_2902	saukaryaṃ paradharmasya kāryārambhād ṛte 'pi ca<BR>
13,134.057d@015_2903	ātmanā sthāpanāmātrāl labhyate sukṛtaṃ param<BR>
13,134.057d@015_2904	aho nṛśaṃsāḥ pacyante mānuṣāḥ svalpabuddhayaḥ<BR>
13,134.057d@015_2905	ye tādṛśaṃ na budhyante ātmādhīnaṃ ca nirvyayam<BR>
13,134.057d@015_2906	duṣkṛtatyāgamātreṇa padam ūrdhvaṃ hi labhyate<BR>
13,134.057d@015_2907	pāpabhīrutvamātreṇa doṣāṇāṃ parivarjanāt<BR>
13,134.057d@015_2908	suśobhanaṃ bhaved devi kim u dharmavyapekṣayā<BR>
13,134.057d@015_2909	ity auparamikaṃ devi sukṛtaṃ kathitaṃ tava<BR>
13,134.057d@015_2910	śrutāc ca vṛddhasaṃyogād indriyāṇāṃ ca nigrahāt<BR>
13,134.057d@015_2911	saṃtoṣāc ca dhṛteś caiva śakyate doṣavarjanam<BR>
13,134.057d@015_2912	tad eva yama ity āhur doṣasaṃyamanaṃ priye<BR>
13,134.057d@015_2913	yamadharmeṇa dharmo 'sti nānyaḥ śubhataraḥ śubhe<BR>
13,134.057d@015_2914	yamadharmeṇa yatayaḥ prāpnuvanty uttamāṃ gatim<BR>
13,134.057d@015_2915	īśvarāṇāṃ prabhavatāṃ daridrāṇāṃ ca vai nṛṇām<BR>
13,134.057d@015_2916	saphalo doṣasaṃtyāgo dānād api śubhād api<BR>
13,134.057d@015_2917	tapo dānaṃ mahādevi doṣam alpaṃ vinirdahet<BR>
13,134.057d@015_2918	sukṛtaṃ yāmikaṃ proktaṃ pathyaṃ nirupasādhanam<BR>
13,134.057d@015_2919	sukhābhisaṃdhir lokānāṃ satyaṃ śaucam athārjavam<BR>
13,134.057d@015_2920	vratopavāsaḥ prītiś ca brahmacaryaṃ damaḥ śamaḥ<BR>
13,134.057d@015_2921	evamādi śubhaṃ karma sukṛtaṃ niyamāśritam<BR>
13,134.057d@015_2922	śṛṇu teṣāṃ viśeṣāṃś ca kīrtayiṣyāmi bhāmini<BR>
13,134.057d@015_2923	satyaṃ svargasya sopānaṃ pārāvārasya naur iva<BR>
13,134.057d@015_2924	nāsti satyāt paraṃ dānaṃ nāsti satyāt paraṃ tapaḥ<BR>
13,134.057d@015_2925	yathā śrutaṃ yathā dṛṣṭam ātmanā yad yathā kṛtam<BR>
13,134.057d@015_2926	tathā tasyāvikāreṇa vacanaṃ satyalakṣaṇam<BR>
13,134.057d@015_2927	yac chalenābhisaṃyuktaṃ satyarūpaṃ mṛṣaiva tat<BR>
13,134.057d@015_2928	nityam eva pravaktavyaṃ pārāvaryaṃ vijānatā<BR>
13,134.057d@015_2929	dīrghāyuś ca bhavet satyāt kulasaṃtānapālakaḥ<BR>
13,134.057d@015_2930	lokasaṃsthitipālaś ca bhavet satyena mānavaḥ<BR>
13,134.057d@015_2930	umā<BR>
13,134.057d@015_2931	maheśvaraḥ<BR>
13,134.057d@015_2931	kathaṃ saṃdhārayan martyo vrataṃ śubham avāpnuyāt<BR>
13,134.057d@015_2932	pūrvam uktaṃ tu yat pāpaṃ manovākkāyakarmabhiḥ<BR>
13,134.057d@015_2933	vratavat tasya saṃtyāgas tad auparamikaṃ vratam<BR>
13,134.057d@015_2934	tena dharmam avāpnoti vratavat paripālayan<BR>
13,134.057d@015_2935	maṅgalaṃ śubhakarmāṇi vratenaiva samācaret<BR>
13,134.057d@015_2936	naro dharmam avāpnoti śubhasaṃjoṣaṇaṃ vratam<BR>
13,134.057d@015_2937	yad yad ātmapriyaṃ nityaṃ manovākkāyakarmabhiḥ<BR>
13,134.057d@015_2938	vratavat tasya saṃtyāgas tapovratam iti sthitam<BR>
13,134.057d@015_2939	tyājyaṃ vā yadi vā joṣyam avratena vṛthā caran<BR>
13,134.057d@015_2940	tathā phalaṃ na labhate tasmād dharmaṃ vratāc caret<BR>
13,134.057d@015_2941	śuddhakāyo naro bhūtvā snātvā tīrthe yathāvidhi<BR>
13,134.057d@015_2942	pañca bhūtāni candrārkau saṃdhye dharmaṃ yamaṃ pitṝn<BR>
13,134.057d@015_2943	ātmanaivaṃ tathātmānaṃ nivedya vratavac caret<BR>
13,134.057d@015_2944	vratamā maraṇād vāpi kālacchedena vā caret<BR>
13,134.057d@015_2945	śākādiṣu vrataṃ kuryāt tathā puṣpaphalādiṣu<BR>
13,134.057d@015_2946	brahmacaryaṃ vrataṃ kuryād upavāsaṃ tathā vratam<BR>
13,134.057d@015_2947	evam anyeṣu bahuṣu vrataṃ kāryaṃ hitaiṣiṇā<BR>
13,134.057d@015_2948	vratabhaṅgo yathā na syād rakṣitavyaṃ tathā budhaiḥ<BR>
13,134.057d@015_2949	vratabhaṅgo mahat pāpam iti viddhi śubhekṣaṇe<BR>
13,134.057d@015_2950	auṣadhārthaṃ yad ajñānād gurūṇāṃ vacanād api<BR>
13,134.057d@015_2951	anugrahārthaṃ bandhūnāṃ vratabhaṅgo na duṣyate<BR>
13,134.057d@015_2952	vratāpavargakāleṣu devabrāhmaṇapūjanam<BR>
13,134.057d@015_2953	umā<BR>
13,134.057d@015_2953	nareṇa tu yathāśakti kāryaṃ siddhiṃ tathāpnuyāt<BR>
13,134.057d@015_2954	maheśvaraḥ<BR>
13,134.057d@015_2954	kathaṃ śaucavidhis tatra tan me śaṃsitum arhasi<BR>
13,134.057d@015_2955	bāhyam ābhyantaraṃ ceti dvividhaṃ śaucam iṣyate<BR>
13,134.057d@015_2956	mānasaṃ sukṛtaṃ yat tac chaucam ābhyantaraṃ smṛtam<BR>
13,134.057d@015_2957	sadāhāraviśuddhiś ca kāyaprakṣālanaṃ ca yat<BR>
13,134.057d@015_2958	bāhyaṃ śaucaṃ bhaved etat tathaivācamanādi ca<BR>
13,134.057d@015_2959	mṛc caiva śuddhadeśasthā gośakṛnmūtram eva ca<BR>
13,134.057d@015_2960	dravyāṇi gandhayuktāni yāni puṣṭikarāṇi ca<BR>
13,134.057d@015_2961	etaiḥ saṃmārjayet kāyam ambhasā ca punaḥ punaḥ<BR>
13,134.057d@015_2962	akṣobhyaṃ yat prakīrṇaṃ ca nityasrotaś ca yaj jalam<BR>
13,134.057d@015_2963	prāyaśas tādṛśe majjed anyathā cāpi varjayet<BR>
13,134.057d@015_2964	trir ācamanakaṃ śreṣṭhaṃ niṣphenair nirmalair jalaiḥ<BR>
13,134.057d@015_2965	tathā viṇmūtrayoḥ śuddhir adbhir bahumṛdā bhavet<BR>
13,134.057d@015_2966	tadaiva jalasaṃśuddhir yat saṃśuddhaṃ tu saṃspṛśet<BR>
13,134.057d@015_2967	śakṛtā bhūmiśuddhiḥ syāl lohānāṃ bhasmanā smṛtā<BR>
13,134.057d@015_2968	takṣaṇaṃ gharṣaṇaṃ caiva dāravāṇāṃ viśodhanam<BR>
13,134.057d@015_2969	dahanaṃ mṛnmayānāṃ ca martyānāṃ kṛcchradhāraṇam<BR>
13,134.057d@015_2970	śeṣāṇāṃ devi sarveṣām ātapena jalena ca<BR>
13,134.057d@015_2971	brāhmaṇānāṃ ca vākyena sadā saṃśodhanaṃ bhavet<BR>
13,134.057d@015_2972	aduṣṭam adbhir nirṇiktaṃ yac ca vācā praśasyate<BR>
13,134.057d@015_2973	evam āpadi saṃśuddhir evaṃ śaucaṃ vidhīyate<BR>
13,134.057d@015_2973	umā<BR>
13,134.057d@015_2974	maheśvaraḥ<BR>
13,134.057d@015_2974	āhāraśuddhis tu kathaṃ tan me vada mahāprabho<BR>
13,134.057d@015_2975	amāṃsamadyam akledyam aparyuṣitam eva ca<BR>
13,134.057d@015_2976	atikaṭvamlalavaṇair hīnaṃ ca śubhagandhi ca<BR>
13,134.057d@015_2977	kṛmikīṭamalair hīnaṃ saṃbhṛtaṃ śuddhabhājane<BR>
13,134.057d@015_2978	evaṃvidhaṃ sadāhāraṃ devabrāhmaṇasatkṛtam<BR>
13,134.057d@015_2979	śuddham ity eva vijñeyam anyathā tv aśubhaṃ bhavet<BR>
13,134.057d@015_2980	grāmyād āraṇyakaiḥ siddhaṃ śuddham ity avadhāraya<BR>
13,134.057d@015_2981	atimātragṛhītāt tu alpadattaṃ bhavec chuci<BR>
13,134.057d@015_2982	yajñaśeṣaṃ haviḥśeṣaṃ pitṛśeṣaṃ ca nirmalam<BR>
13,134.057d@015_2983	umā<BR>
13,134.057d@015_2983	iti te kathitaṃ devi bhūyaḥ śrotuṃ kim icchasi<BR>
13,134.057d@015_2984	bhakṣayanty apare māṃsaṃ varjayanty apare bhuvi<BR>
13,134.057d@015_2985	maheśvaraḥ<BR>
13,134.057d@015_2985	tan me vada mahādeva bhakṣyābhakṣyasya kāraṇam<BR>
13,134.057d@015_2986	māṃsasya bhakṣaṇe doṣo yaś cāsyābhakṣaṇe guṇaḥ<BR>
13,134.057d@015_2987	tad ahaṃ kīrtayiṣyāmi tan nibodha yathātatham<BR>
13,134.057d@015_2988	iṣṭaṃ dattam adhītaṃ ca kratavaś ca sadakṣiṇāḥ<BR>
13,134.057d@015_2989	amāṃsabhakṣaṇasyaite kalāṃ nārhanti ṣoḍaśīm<BR>
13,134.057d@015_2990	ātmārthaṃ yaḥ paraprāṇān hiṃsyāt svāduphalepsayā<BR>
13,134.057d@015_2991	vyālagṛdhrasṛgālaiś ca rākṣasaiś ca samas tu saḥ<BR>
13,134.057d@015_2992	yo vṛthānityamāṃsāśī sa pumān adhamo bhavet<BR>
13,134.057d@015_2993	tataḥ kaṣṭataraṃ nāsti svayam āhṛtya bhakṣaṇāt<BR>
13,134.057d@015_2994	svamāṃsaṃ paramāṃsena yo vardhayitum icchati<BR>
13,134.057d@015_2995	udvignavāsaṃ labhate yatra yatropajāyate<BR>
13,134.057d@015_2996	saṃchedanaṃ svamāṃsasya yathā saṃjanayed rujam<BR>
13,134.057d@015_2997	tathaiva paramāṃse 'pi veditavyaṃ vijānatā<BR>
13,134.057d@015_2998	yas tu sarvāṇi māṃsāni yāvajjīvaṃ na bhakṣayet<BR>
13,134.057d@015_2999	sa svarge vipulaṃ sthānaṃ labhate nātra saṃśayaḥ<BR>
13,134.057d@015_3000	yas tu varṣaśataṃ pūrṇaṃ tapyate paramaṃ tapaḥ<BR>
13,134.057d@015_3001	yaś cāpi varjayen māṃsaṃ samam etan na vā samam<BR>
13,134.057d@015_3002	na hi prāṇaiḥ priyatamaṃ loke kiṃ cana vidyate<BR>
13,134.057d@015_3003	tasmāt prāṇidayā kāryā yathātmani tathā pare<BR>
13,134.057d@015_3004	sarve yajñā na tat kuryuḥ sarve vedāś ca bhāmini<BR>
13,134.057d@015_3005	yan māṃsarasam āsvādya punar māṃsāni varjayet<BR>
13,134.057d@015_3006	dharmyaṃ yaśasyam āyuṣyaṃ svargyaṃ svastyayanaṃ mahat<BR>
13,134.057d@015_3007	ity evaṃ munayaḥ prāhur māṃsasyābhakṣaṇe guṇān<BR>
13,134.057d@015_3008	evaṃ bahuguṇaṃ devi nṛṇāṃ māṃsavivarjanam<BR>
13,134.057d@015_3009	na śaknuyād yadā jīvaṃs tyaktuṃ māṃsaṃ kathaṃ cana<BR>
13,134.057d@015_3010	tripuṇyamāsamātraṃ vā varjanīyaṃ viśeṣataḥ<BR>
13,134.057d@015_3011	na śaknuyād api tathā kaumudīmāsam eva ca<BR>
13,134.057d@015_3012	janmanakṣatratithiṣu sadā parvasu rātriṣu<BR>
13,134.057d@015_3013	varjanīyaṃ tathā māṃsaṃ paratra hitam icchatā<BR>
13,134.057d@015_3014	aśaktaḥ kāraṇān martyo bhoktum icched vidhiṃ śṛṇu<BR>
13,134.057d@015_3015	anena vidhinā khādan kalmaṣeṇa na lipyate<BR>
13,134.057d@015_3016	sūnāyāṃ ca gataprāṇaṃ krītvā nyāyena bhāmini<BR>
13,134.057d@015_3017	brāhmaṇātithipūjārthaṃ bhoktavyaṃ hitam icchatā<BR>
13,134.057d@015_3018	bhaiṣajyakāraṇād vyādhau khādan pāpair na lipyate<BR>
13,134.057d@015_3019	pitṛśeṣaṃ tathaivāśnan māṃsaṃ nāśubham ṛcchati<BR>
13,134.057d@015_3019	umā<BR>
13,134.057d@015_3020	maheśvaraḥ<BR>
13,134.057d@015_3020	gurupūjā kathaṃ deva kriyate dharmakāṅkṣibhiḥ<BR>
13,134.057d@015_3021	gurupūjāṃ pravakṣyāmi yathāvat tava śobhane<BR>
13,134.057d@015_3022	kṛtajñānāṃ paro dharma iti vedānuśāsanam<BR>
13,134.057d@015_3023	tasmāt svaguravaḥ pūjyās te hi pūrvopakāriṇaḥ<BR>
13,134.057d@015_3024	gurūṇāṃ ca garīyāṃsas trayo lokeṣu pūjitāḥ<BR>
13,134.057d@015_3025	upādhyāyaḥ pitā mātā saṃpūjyās te viśeṣataḥ<BR>
13,134.057d@015_3026	ye pitṛbhrātaro jyeṣṭhā ye ca tasyānujās tathā<BR>
13,134.057d@015_3027	pituḥ pitā ca sarve te pūjanīyā yathā pitā<BR>
13,134.057d@015_3028	mātur yā bhaginī jyeṣṭhā mātur yā ca yavīyasī<BR>
13,134.057d@015_3029	mātāmahī ca dhātrī ca sarvās tā mātaraḥ smṛtāḥ<BR>
13,134.057d@015_3030	upādhyāyasya yaḥ putro yaś ca tasya bhaved guruḥ<BR>
13,134.057d@015_3031	ṛtvig guruḥ pitā ceti guravaḥ parikīrtitāḥ<BR>
13,134.057d@015_3032	jyeṣṭho bhrātā narendraś ca mātulaḥ śvaśuras tathā<BR>
13,134.057d@015_3033	bhayatrātā ca bhartā ca guravas te prakīrtitāḥ<BR>
13,134.057d@015_3034	ity eṣa kathitaḥ svargyo gurūṇāṃ sarvasaṃgrahaḥ<BR>
13,134.057d@015_3035	anuvṛttiṃ ca pūjāṃ ca teṣām api nibodha me<BR>
13,134.057d@015_3036	avadhyau mātṛpitarau upādhyāyas tathaiva ca<BR>
13,134.057d@015_3037	kathaṃ cin nāvamantavyā nareṇa hitam icchatā<BR>
13,134.057d@015_3038	yena prīṇāti ca pitā tena prītaḥ prajāpatiḥ<BR>
13,134.057d@015_3039	yena prīṇāti cen mātā prītāḥ syur devamātaraḥ<BR>
13,134.057d@015_3040	yena prīṇāty upādhyāyo brahmā tenābhipūjitaḥ<BR>
13,134.057d@015_3041	aprīteṣu punas teṣu naro narakam eti hi<BR>
13,134.057d@015_3042	gurūṇāṃ vairanirbandho na kartavyaḥ kathaṃ cana<BR>
13,134.057d@015_3043	narakaṃ sa guruprītyā manasāpi na gacchati<BR>
13,134.057d@015_3044	na brūyād vipriyaṃ teṣām aniṣṭe na pravartayet<BR>
13,134.057d@015_3045	vigṛhya na vadet teṣāṃ samīpe spardhayā kva cit<BR>
13,134.057d@015_3046	yad yad icchanti te kartum asvatantras tad ācaret<BR>
13,134.057d@015_3047	vedānuśāsanasamaṃ guruśāsanam iṣyate<BR>
13,134.057d@015_3048	kalahāṃś ca vivādāṃś ca gurubhiḥ saha varjayet<BR>
13,134.057d@015_3049	kaitavaṃ parihāsāṃś ca manyukāmāśrayāḥ kathāḥ<BR>
13,134.057d@015_3050	gurūṇāṃ yo 'nahaṃvādī karoty ājñām atandritaḥ<BR>
13,134.057d@015_3051	na tasmāt sarvamartyeṣu vidyate puṇyakṛttamaḥ<BR>
13,134.057d@015_3052	asūyām apavādāṃś ca gurūṇāṃ parivarjayet<BR>
13,134.057d@015_3053	teṣāṃ priyahitānveṣī bhūtvā paricaret sadā<BR>
13,134.057d@015_3054	na tad yajñaphalaṃ kuryāt tapo vācaritaṃ mahat<BR>
13,134.057d@015_3055	yat kuryāt puruṣasyeha gurupūjā sadā kṛtā<BR>
13,134.057d@015_3056	anuvṛtter vinā dharmo nāsti sarvāśrameṣv api<BR>
13,134.057d@015_3057	tasmāt samādṛtaḥ kāle guruvṛttiṃ samācaret<BR>
13,134.057d@015_3058	svam arthaṃ svaśarīraṃ ca gurvarthaṃ saṃtyajed budhaḥ<BR>
13,134.057d@015_3059	vivādaṃ dhanahetor vā mohād vā tair na rocayet<BR>
13,134.057d@015_3060	brahmacaryam ahiṃsā ca dānāni vividhāni ca<BR>
13,134.057d@015_3061	gurubhiḥ pratiṣiddhasya sarvam etad apārthakam<BR>
13,134.057d@015_3062	upādhyāyaṃ pitaraṃ mātaraṃ ca<BR>
13,134.057d@015_3063	ye 'bhidruhyur manasā karmaṇā vā<BR>
13,134.057d@015_3064	teṣāṃ pāpaṃ bhrūṇahatyāviśiṣṭaṃ<BR>
13,134.057d@015_3065	tebhyo nānyaḥ pāpakṛd asti loke<BR>
13,134.057d@015_3065	umā<BR>
13,134.057d@015_3066	maheśvaraḥ<BR>
13,134.057d@015_3066	upavāsavidhiṃ tatra tan me śaṃsitum arhasi<BR>
13,134.057d@015_3067	śarīramalakārśyārtham indriyocchoṣaṇāya ca<BR>
13,134.057d@015_3068	ekabhuktopavāsais tu dhārayante vrataṃ narāḥ<BR>
13,134.057d@015_3069	labhante vipulaṃ dharmaṃ tathāhāraparikṣayāt<BR>
13,134.057d@015_3070	bahūnām uparodhaṃ tu na kuryād ātmakāraṇāt<BR>
13,134.057d@015_3071	jīvopaghātaṃ ca tathā dhānyaṃ saṃjīvyam iṣyate<BR>
13,134.057d@015_3072	tasmāt puṇyaṃ labhen martyaḥ svayam āhārakarśanāt<BR>
13,134.057d@015_3073	tad gṛhasthair yathāśakti kartavyam iti niścayaḥ<BR>
13,134.057d@015_3074	upavāsārdite kāya āpadarthaṃ payo jalam<BR>
13,134.057d@015_3075	umā<BR>
13,134.057d@015_3075	bhuñjan na vrataghātī syād brāhmaṇān anumānya ca<BR>
13,134.057d@015_3076	brahmacaryaṃ kathaṃ deva rakṣitavyaṃ vijānatā<BR>
13,134.057d@015_3076	maheśvaraḥ<BR>
13,134.057d@015_3077	tad ahaṃ te pravakṣyāmi śṛṇu devi samāhitā<BR>
13,134.057d@015_3078	brahmacaryaṃ paraṃ śaucaṃ brahmacaryaṃ paraṃ tapaḥ<BR>
13,134.057d@015_3079	kevalaṃ brahmacaryeṇa prāpyate paramaṃ padam<BR>
13,134.057d@015_3080	saṃkalpād darśanāc caiva tad yuktavacanād api<BR>
13,134.057d@015_3081	saṃsparśād atha saṃyogāt pañcadhā rakṣitaṃ param<BR>
13,134.057d@015_3082	vratavad dhāritaṃ caiva brahmacaryam akalmaṣam<BR>
13,134.057d@015_3083	nityasaṃrakṣaṇaṃ tasya naiṣṭhikānāṃ vidhīyate<BR>
13,134.057d@015_3084	tad iṣyate gṛhasthānāṃ kālam uddiśya kāraṇam<BR>
13,134.057d@015_3085	janmanakṣatrayogeṣu puṇyavāseṣu parvasu<BR>
13,134.057d@015_3086	devatādharmakāryeṣu brahmacaryavrataṃ caret<BR>
13,134.057d@015_3087	brahmacaryavrataphalaṃ labhed dāravratī sadā<BR>
13,134.057d@015_3088	śaucam āyus tathārogyaṃ labhyate brahmacāribhiḥ<BR>
13,134.057d@015_3088	umā<BR>
13,134.057d@015_3089	tīrthacaryā kathaṃ deva kriyate dharmakāṅkṣibhiḥ<BR>
13,134.057d@015_3090	maheśvaraḥ<BR>
13,134.057d@015_3090	kāni tīrthāni lokeśa tan me śaṃsitum arhasi<BR>
13,134.057d@015_3091	hanta te kathayiṣyāmi tīrthasnānavidhiṃ priye<BR>
13,134.057d@015_3092	pāvanārthaṃ ca śaucārthaṃ brahmaṇā nirmitāḥ purā<BR>
13,134.057d@015_3093	yās tu loke mahānadyas tāḥ sarvās tīrthasaṃjñitāḥ<BR>
13,134.057d@015_3094	tāsāṃ prāk srotasaḥ śreṣṭhāḥ saṃgamaś ca parasparam<BR>
13,134.057d@015_3095	tāsāṃ sāgarasaṃyogo variṣṭhaś ceti vidyate<BR>
13,134.057d@015_3096	tāsām ubhayataḥ kūlaṃ yatra tatra maharṣibhiḥ<BR>
13,134.057d@015_3097	devair vā sevitaṃ devi tat tīrthaṃ paramaṃ smṛtam<BR>
13,134.057d@015_3098	samudraś ca mahātīrthaṃ pāvanaṃ paramaṃ śubham<BR>
13,134.057d@015_3099	tasya kūlagatās tīrthā mahadbhiś ca samāplutāḥ<BR>
13,134.057d@015_3100	srotasāṃ parvatānāṃ ca joṣitānāṃ maharṣibhiḥ<BR>
13,134.057d@015_3101	api kūpataṭākaṃ vā munibhiḥ sevitaṃ priye<BR>
13,134.057d@015_3102	tat tu tīrtham iti jñeyaṃ prabhāvāt tu tapasvinām<BR>
13,134.057d@015_3103	tadāprabhṛti tīrthatvaṃ lebhe lokahitāya vai<BR>
13,134.057d@015_3104	evaṃ tīrthodbhavaṃ viddhi tasya snānavidhiṃ śṛṇu<BR>
13,134.057d@015_3105	tanmanā vratabhūyiṣṭho gatvā tīrthābhikāṅkṣayā<BR>
13,134.057d@015_3106	upavāsatrayaṃ kuryād ekaṃ vā niyamānvitaḥ<BR>
13,134.057d@015_3107	puṇyamāsayute kāle paurṇamāsyāṃ yathāvidhi<BR>
13,134.057d@015_3108	bahir eva śucir bhūtvā tat tīrthaṃ tanmanāviśet<BR>
13,134.057d@015_3109	trir āplutya jalābhyāśe dattvā brāhmaṇadakṣiṇām<BR>
13,134.057d@015_3110	abhyarcya devāyatanaṃ tataḥ prāyād yathāgatam<BR>
13,134.057d@015_3111	etad vidhānaṃ sarveṣāṃ tīrthaṃ tīrthaṃ prati priye<BR>
13,134.057d@015_3112	samīpatīrthasnānāt tu dūratīrthaṃ supūjitam<BR>
13,134.057d@015_3113	ādiprabhṛti śuddhasya tīrthasnānaṃ śubhaṃ bhavet<BR>
13,134.057d@015_3114	taporthaṃ pāpanāśārthaṃ śaucārthaṃ tīrthagāhanam<BR>
13,134.057d@015_3115	evaṃ puṇyeṣu māseṣu tīrthasnānaṃ śubhaṃ bhavet<BR>
13,134.057d@015_3116	maheśvaraḥ<BR>
13,134.057d@015_3116	etan naiyamikaṃ sarvaṃ sukṛtaṃ kathitaṃ tava<BR>
13,134.057d@015_3117	dānāni devapūjāṃ ca pitṛpūjāṃ tathaiva ca<BR>
13,134.057d@015_3118	anyāni dharmakāryāṇi sukṛtaṃ sopasādhanam<BR>
13,134.057d@015_3119	tat sarvaṃ śṛṇu kalyāṇi prajānāṃ hitakāmyayā<BR>
13,134.057d@015_3120	cetanācetanair yuktaṃ yal loke vidyate dhanam<BR>
13,134.057d@015_3121	umā<BR>
13,134.057d@015_3121	etad artham avāpnoti naraḥ pretya śubhekṣaṇe<BR>
13,134.057d@015_3122	lokasiddhaṃ tu yad dravyaṃ sarvasādhāraṇaṃ bhavet<BR>
13,134.057d@015_3123	tad dadat sarvasāmānyaṃ kathaṃ dharmaṃ labhen naraḥ<BR>
13,134.057d@015_3124	maheśvaraḥ<BR>
13,134.057d@015_3124	evaṃ sādhāraṇe dravye kasya svatvaṃ kathaṃ bhavet<BR>
13,134.057d@015_3125	loke bhūtamayaṃ dravyaṃ sarvasādhāraṇaṃ tathā<BR>
13,134.057d@015_3126	yathaiva tad dadan martyo bhavet puṇyaṃ hi tac chṛṇu<BR>
13,134.057d@015_3127	dātā pratigrahītā ca deyaṃ sopakramaṃ tathā<BR>
13,134.057d@015_3128	deśakālau ca yat tv etad dānaṃ ṣaḍguṇam ucyate<BR>
13,134.057d@015_3129	teṣāṃ saṃpadviśeṣāṃś ca kīrtyamānān nibodha me<BR>
13,134.057d@015_3130	ādiprabhṛti yaḥ śuddho manovākkāyakarmabhiḥ<BR>
13,134.057d@015_3131	satyavādī jitakrodhas tv alubdho nānasūyakaḥ<BR>
13,134.057d@015_3132	śraddhāvān āstikaś caiva evaṃ dātā praśasyate<BR>
13,134.057d@015_3133	śuddho dānto jitakrodhas tathoditakulodbhavaḥ<BR>
13,134.057d@015_3134	śrutacāritrasaṃpannas tathā bahukalatravān<BR>
13,134.057d@015_3135	pañcayajñaparo nityaṃ nirvikāraśarīravān<BR>
13,134.057d@015_3136	etān pātraguṇān viddhi tādṛk pātraṃ praśasyate<BR>
13,134.057d@015_3137	pitṛdevāgnikāryeṣu tasya dattaṃ mahat phalam<BR>
13,134.057d@015_3138	yad yad arhati yo loke pātraṃ tasya bhavec ca saḥ<BR>
13,134.057d@015_3139	mucyetāpadam āpanno yena pātraṃ sa tasya tu<BR>
13,134.057d@015_3140	annasya kṣudhitaḥ pātraṃ tṛṣitas tu jalasya vai<BR>
13,134.057d@015_3141	evaṃ pātreṣu nānātvam iṣyate puruṣaṃ prati<BR>
13,134.057d@015_3142	jāraś coraś ca ṣaṇḍaś ca hiṃsraḥ samayabhedakaḥ<BR>
13,134.057d@015_3143	lokavighnakarāś cānye varjitāḥ sarvaśaḥ priye<BR>
13,134.057d@015_3144	paropaghātād yad dravyaṃ cauryād vā labhyate nṛbhiḥ<BR>
13,134.057d@015_3145	nindayā labhyate yac ca dhūrtabhāvena vā tathā<BR>
13,134.057d@015_3146	adharmād atha mohād vā bahūnām uparodhanāt<BR>
13,134.057d@015_3147	labhyate yad dhanaṃ devi tad anyad vā hṛtaṃ bhavet<BR>
13,134.057d@015_3148	tādṛśena kṛtaṃ dharmaṃ niṣphalaṃ viddhi bhāmini<BR>
13,134.057d@015_3149	tasmān nyāyāgatenaiva dātavyaṃ śubham icchatā<BR>
13,134.057d@015_3150	yad yad ātmapriyaṃ nityaṃ tat tad deyam iti sthitiḥ<BR>
13,134.057d@015_3151	upakramam imaṃ viddhi dātṝṇāṃ paramaṃ hitam<BR>
13,134.057d@015_3152	pātrabhūtaṃ tu dūrastham abhigamya prasādya ca<BR>
13,134.057d@015_3153	dātā dānaṃ tathā dadyād yathā tuṣyeta tena saḥ<BR>
13,134.057d@015_3154	eṣa dānavidhiḥ śreṣṭhaḥ samāhūya tu madhyamaḥ<BR>
13,134.057d@015_3155	pūrvaṃ ca pātratāṃ jñātvā samāhūya nivedya ca<BR>
13,134.057d@015_3156	śaucārcanasamāyuktaṃ dātavyaṃ śraddhayā priye<BR>
13,134.057d@015_3157	yācitṝṇāṃ tu paramam ābhimukhyapuraskṛtam<BR>
13,134.057d@015_3158	saṃmānapūrvaṃ saṃgṛhya dātavyaṃ deśakālayoḥ<BR>
13,134.057d@015_3159	apātrebhyo 'pi cānyebhyo dātavyaṃ bhūtim icchatā<BR>
13,134.057d@015_3160	pātrāṇi saṃparīkṣyaiva dātā vai dānamātrayoḥ<BR>
13,134.057d@015_3161	atiśaktyā paraṃ dānaṃ yathāśakti tu madhyamam<BR>
13,134.057d@015_3162	tṛtīyaṃ cāparaṃ dānaṃ nānurūpam ivātmanaḥ<BR>
13,134.057d@015_3163	yathāsaṃbhāvitaṃ pūrvaṃ dātavyaṃ tat tathaiva ca<BR>
13,134.057d@015_3164	puṇyakṣetreṣu yad dattaṃ puṇyakāleṣu vā tathā<BR>
13,134.057d@015_3165	umā<BR>
13,134.057d@015_3165	tac chobhanataraṃ viddhi gauravād deśakālayoḥ<BR>
13,134.057d@015_3166	yaś ca puṇyatamo deśas tathā kālaś ca śaṃsa me<BR>
13,134.057d@015_3166	maheśvaraḥ<BR>
13,134.057d@015_3167	kurukṣetraṃ mahānadyo yac ca devarṣisevitam<BR>
13,134.057d@015_3168	girir varaś ca tīrthāni deśabhāgena pūjitāḥ<BR>
13,134.057d@015_3169	grahītur īpsito yaś ca tatra dattaṃ mahat phalam<BR>
13,134.057d@015_3170	śaradvasantakālaś ca puṇyamāsas tathaiva ca<BR>
13,134.057d@015_3171	śuklapakṣaś ca pakṣāṇāṃ paurṇamāsī ca parvasu<BR>
13,134.057d@015_3172	pitṛdaivatanakṣatraṃ nirmalā divasās tathā<BR>
13,134.057d@015_3173	tac chobhanataraṃ viddhi candrasūryagrahaṃ tathā<BR>
13,134.057d@015_3174	pratigrahītur yaḥ kālo manasā kīrtitaḥ śubhe<BR>
13,134.057d@015_3175	evamādiṣu kāleṣu dattaṃ dānaṃ mahad bhavet<BR>
13,134.057d@015_3176	dātā deyaṃ ca pātraṃ ca upakramayutā kriyā<BR>
13,134.057d@015_3177	deśaḥ kālaś ca ity eṣāṃ saṃpacchuddhiḥ prakīrtitā<BR>
13,134.057d@015_3178	yatraiva yugapat saṃpat tatra śuddhir mahad bhavet<BR>
13,134.057d@015_3179	atyalpam api yad dānam ebhiḥ ṣaḍbhir guṇair yutam<BR>
13,134.057d@015_3180	bhūtvānantaṃ nayet svargaṃ dātāraṃ doṣavarjitam<BR>
13,134.057d@015_3181	sumahad vāpi yad dānaṃ guṇair ebhir vinākṛtam<BR>
13,134.057d@015_3182	umā<BR>
13,134.057d@015_3182	atyalpaphalaniryogam aphalaṃ vā bhaved dhi tat<BR>
13,134.057d@015_3183	evaṃ guṇayutaṃ dānaṃ dattaṃ tv aphalatāṃ vrajet<BR>
13,134.057d@015_3184	maheśvaraḥ<BR>
13,134.057d@015_3184	tad asti cen mahādeva tan me śaṃsitum arhasi<BR>
13,134.057d@015_3185	tad apy asti mahābhāge narāṇāṃ bhavadoṣataḥ<BR>
13,134.057d@015_3186	kṛtvā tu dharmaṃ vidhivat paścāttāpaṃ karoti cet<BR>
13,134.057d@015_3187	ślāghayā vā yadi brūyād vṛthā saṃsadi yat kṛtam<BR>
13,134.057d@015_3188	prakalpayec ca manasā tatphalaṃ pretyabhāvataḥ<BR>
13,134.057d@015_3189	dharmakāryaṃ kṛtaṃ yac ca satataṃ phalakāṅkṣayā<BR>
13,134.057d@015_3190	evaṃ kṛtaṃ vā dattaṃ vā paratra viphalaṃ bhavet<BR>
13,134.057d@015_3191	ete doṣā vivarjyāś ca dātṛbhiḥ puṇyakāṅkṣibhiḥ<BR>
13,134.057d@015_3192	sanātanam idaṃ vṛttaṃ sadbhir ācaritaṃ tathā<BR>
13,134.057d@015_3193	anugrahaḥ pareṣāṃ tu gṛhasthānām ṛṇaṃ hi tat<BR>
13,134.057d@015_3194	ity evaṃ mana āveśya dātavyaṃ satataṃ budhaiḥ<BR>
13,134.057d@015_3195	evam eva kṛtaṃ nityaṃ sukṛtaṃ tad bhaven mahat<BR>
13,134.057d@015_3196	umā<BR>
13,134.057d@015_3196	sarvasādhāraṇaṃ dravyam evaṃ dattvā mahat phalam<BR>
13,134.057d@015_3197	bhagavan kāni deyāni dharmam uddiśya mānavaiḥ<BR>
13,134.057d@015_3198	maheśvaraḥ<BR>
13,134.057d@015_3198	tāny ahaṃ śrotum icchāmi tan me śaṃsitum arhasi<BR>
13,134.057d@015_3199	ajasraṃ dharmakāryaṃ ca tathā naimittikaṃ priye<BR>
13,134.057d@015_3200	annaṃ pratiśrayo dīpaḥ pānīyaṃ tṛṇam indhanam<BR>
13,134.057d@015_3201	sneho gandhaś ca bhaiṣajyaṃ tilāś ca lavaṇaṃ tathā<BR>
13,134.057d@015_3202	evamādi tathānyac ca dānam ājasram ucyate<BR>
13,134.057d@015_3203	ajasradānāt satatam ājasram iti niścitam<BR>
13,134.057d@015_3204	sāmānyaṃ sarvavarṇānāṃ dānaṃ śṛṇu samāhitā<BR>
13,134.057d@015_3205	annaṃ prāṇā manuṣyāṇām annadaḥ prāṇado bhavet<BR>
13,134.057d@015_3206	tasmād annaṃ viśeṣeṇa dātum icchanti mānavāḥ<BR>
13,134.057d@015_3207	brāhmaṇāyābhirūpāya yo dadyād annam īpsitam<BR>
13,134.057d@015_3208	nidadhāti nidhiṃ śreṣṭhaṃ so 'nantaṃ pāralaukikam<BR>
13,134.057d@015_3209	śrāntam adhvapariśrāntam atithiṃ gṛham āgatam<BR>
13,134.057d@015_3210	arcayīta prayatnena sa hi yajño varaḥ smṛtaḥ<BR>
13,134.057d@015_3211	kṛtvā tu pāpakaṃ karma yo dadyād annam arthinām<BR>
13,134.057d@015_3212	brāhmaṇānāṃ viśeṣeṇa so 'pahanti svakaṃ tamaḥ<BR>
13,134.057d@015_3213	pitaras tasya nandanti suvṛṣṭyā karṣakā iva<BR>
13,134.057d@015_3214	putro vā yasya pautro vā śrotriyān bhojayiṣyati<BR>
13,134.057d@015_3215	api caṇḍālaśūdrāṇām annadānān na garhyate<BR>
13,134.057d@015_3216	tasmāt sarvaprayatnena dadyād annam amatsaraḥ<BR>
13,134.057d@015_3217	kalatraṃ pīḍayitvāpi poṣayed atithīn sadā<BR>
13,134.057d@015_3218	janmāpi mānuṣe loke tadarthaṃ hi vidhīyate<BR>
13,134.057d@015_3219	annadānāc ca ye lokās tān pravakṣyāmy anindite<BR>
13,134.057d@015_3220	bhavanāni prakāśante divi teṣāṃ mahātmanām<BR>
13,134.057d@015_3221	anekaśatabhaumāni sāntarjalavanāni ca<BR>
13,134.057d@015_3222	vaiḍūryārciḥprakāśāni rukmarūpyanibhāni ca<BR>
13,134.057d@015_3223	nānāsaṃsthānarūpāṇi nānāratnamayāni ca<BR>
13,134.057d@015_3224	candramaṇḍalaśubhrāṇi kiṅkiṇījālavanti ca<BR>
13,134.057d@015_3225	taruṇādityavarṇāni sthāvarāṇi carāṇi ca<BR>
13,134.057d@015_3226	yatheṣṭabhakṣyabhojyāni śayanāsanavanti ca<BR>
13,134.057d@015_3227	sarvakāmaphalāś cātra vṛkṣā bhavanasaṃsthitāḥ<BR>
13,134.057d@015_3228	vāpyo bahvyaś ca kūpāś ca dīrghikāś ca sahasraśaḥ<BR>
13,134.057d@015_3229	arujāni viśokāni nityāni vividhāni ca<BR>
13,134.057d@015_3230	bhavanāni viviktāni prāṇadānāṃ triviṣṭape<BR>
13,134.057d@015_3231	vivasvataś ca somasya brahmaṇaś ca prajāpateḥ<BR>
13,134.057d@015_3232	viśanti lokāṃs te nityaṃ jagaty annodakapradāḥ<BR>
13,134.057d@015_3233	tatra te suciraṃ kālaṃ vihṛtyāpsarasāṃ gaṇaiḥ<BR>
13,134.057d@015_3234	jāyante mānuṣe loke sarvakalyāṇasaṃyutāḥ<BR>
13,134.057d@015_3235	balasaṃhananopetā nīrogāś cirajīvinaḥ<BR>
13,134.057d@015_3236	kulīnā matimantaś ca bhavanty annapradā narāḥ<BR>
13,134.057d@015_3237	tasmād annaṃ viśeṣeṇa dātavyaṃ bhūtim icchatā<BR>
13,134.057d@015_3238	sarvakālaṃ ca sarvasya sarvatra ca sadaiva ca<BR>
13,134.057d@015_3239	suvarṇadānaṃ paramaṃ svargyaṃ svastyayanaṃ mahat<BR>
13,134.057d@015_3240	tasmāt tad varṇayiṣyāmi yathāvad anupūrvaśaḥ<BR>
13,134.057d@015_3241	api pāpaṃ kṛtaṃ krūraṃ dattaṃ rukmaṃ praṇāśayet<BR>
13,134.057d@015_3242	suvarṇaṃ ye prayacchanti śrotriyebhyaḥ sucetasaḥ<BR>
13,134.057d@015_3243	devatās te tarpayanti samastā iti vaidikam<BR>
13,134.057d@015_3244	agnir hi devatāḥ sarvāḥ suvarṇaṃ cāgnir ucyate<BR>
13,134.057d@015_3245	tasmāt suvarṇadānena dattāḥ syuḥ sarvadevatāḥ<BR>
13,134.057d@015_3246	agnyabhāve tu kurvanti vahnisthāneṣu kāñcanam<BR>
13,134.057d@015_3247	tasmāt suvarṇadātāraḥ sarvān kāmān avāpnuyuḥ<BR>
13,134.057d@015_3248	ādityasya hutāśasya lokān nānāvidhāñ śubhān<BR>
13,134.057d@015_3249	kāñcanaṃ saṃpradāyāśu praviśanti na saṃśayaḥ<BR>
13,134.057d@015_3250	alaṃkārakṛtaṃ cāpi kevalāt praviśiṣyate<BR>
13,134.057d@015_3251	sauvarṇair brāhmaṇān kāle tair alaṃkṛtya bhojayet<BR>
13,134.057d@015_3252	etat paramakaṃ dānaṃ dattvāsau varṇam adbhutam<BR>
13,134.057d@015_3253	dyutiṃ medhāṃ vapuḥ kīrtiṃ punar jāte labhed dhruvam<BR>
13,134.057d@015_3254	tasmāt svaśaktyā dātavyaṃ kāñcanaṃ bhuvi mānavaiḥ<BR>
13,134.057d@015_3255	na hy etasmāt paraṃ lokeṣv anyat pāvanam ucyate<BR>
13,134.057d@015_3256	ata ūrdhvaṃ pravakṣyāmi gavāṃ dānam anindite<BR>
13,134.057d@015_3257	na hi gobhyaḥ paraṃ dānaṃ vidyate jagati priye<BR>
13,134.057d@015_3258	lokān sisṛkṣuṇā pūrvaṃ gāvaḥ sṛṣṭāḥ svayaṃbhuvā<BR>
13,134.057d@015_3259	vṛttyarthaṃ sarvabhūtānāṃ tasmāt tā mātaraḥ smṛtāḥ<BR>
13,134.057d@015_3260	lokajyeṣṭhā lokavṛttyāṃ pravṛttā<BR>
13,134.057d@015_3261	mayy āyattāḥ somaviṣyandabhūtāḥ<BR>
13,134.057d@015_3262	saumyāḥ puṇyāḥ kāmadāḥ prāṇadāś ca<BR>
13,134.057d@015_3263	tasmāt pūjyāḥ puṇyakāmair manuṣyaiḥ<BR>
13,134.057d@015_3264	dhenuṃ hi dattvā nibhṛtām arogāṃ<BR>
13,134.057d@015_3265	kalyāṇavatsāṃ ca payasvinīṃ ca<BR>
13,134.057d@015_3266	yāvanti lomāni bhavanti tasyās<BR>
13,134.057d@015_3267	tāvat samāḥ svargaphalāni bhuṅkte<BR>
13,134.057d@015_3268	prayacchate yaḥ kapilāṃ sacelāṃ<BR>
13,134.057d@015_3269	kāṃsyopadohāṃ kanakāgraśṛṅgīm<BR>
13,134.057d@015_3270	putrāṃś ca pautrāṃś ca kulaṃ ca sarvam<BR>
13,134.057d@015_3271	āsaptamaṃ tārayate paratra<BR>
13,134.057d@015_3272	antarjātāḥ krītakā dyūtalabdhāḥ<BR>
13,134.057d@015_3273	prāṇakrītāḥ sodakāś caujasā vā<BR>
13,134.057d@015_3274	kṛcchrotsṛṣṭāḥ poṣaṇārthāgatāś ca<BR>
13,134.057d@015_3275	dvārair etais tāḥ pralabdhāḥ pradadyāt<BR>
13,134.057d@015_3276	kṛśāya bahuputrāya śrotriyāyāhitāgnaye<BR>
13,134.057d@015_3277	pradāya nīrujāṃ dhenuṃ lokān prāpnoty anuttamān<BR>
13,134.057d@015_3278	nṛśaṃsasya kṛtaghnasya lubdhasyānṛtavādinaḥ<BR>
13,134.057d@015_3279	havyakavyavyapetasya na dadyād gāḥ kathaṃ cana<BR>
13,134.057d@015_3280	samānavatsāṃ yo dadyād dhenuṃ vipre payasvinīm<BR>
13,134.057d@015_3281	suvastrāṃ vastrasaṃdānāṃ somaloke mahīyate<BR>
13,134.057d@015_3282	samānavatsāṃ yo dhenuṃ kṛṣṇāṃ dadyāt payasvinīm<BR>
13,134.057d@015_3283	suvṛttāṃ vastrasaṃdānāṃ lokān prāpnoty apāṃ pateḥ<BR>
13,134.057d@015_3284	samānavatsāṃ yo dhenuṃ dadyād gaurīṃ payasvinīm<BR>
13,134.057d@015_3285	suvṛttāṃ vastrasaṃdānām agniloke mahīyate<BR>
13,134.057d@015_3286	hiraṇyavarṇāṃ piṅgākṣīṃ savatsāṃ kāṃsyadohanām<BR>
13,134.057d@015_3287	pradāya vastrasaṃdānāṃ yāti kauberasadma saḥ<BR>
13,134.057d@015_3288	vāyureṇusavarṇāṃ tu savatsāṃ kāṃsyadohanām<BR>
13,134.057d@015_3289	pradāya vastrasaṃdānāṃ vāyuloke mahīyate<BR>
13,134.057d@015_3290	yuvānaṃ balinaṃ śyāmaṃ śatena saha yūthapam<BR>
13,134.057d@015_3291	gavendraṃ brāhmaṇendrāya bhūriśṛṅgam alaṃkṛtam<BR>
13,134.057d@015_3292	ṛṣabhaṃ ye prayacchanti śrotriyāṇāṃ mahātmanām<BR>
13,134.057d@015_3293	aiśvaryam abhijāyante jāyamānāḥ punaḥ punaḥ<BR>
13,134.057d@015_3294	gavāṃ mūtrapurīṣāṇi nodvijeta kadā cana<BR>
13,134.057d@015_3295	na cāsāṃ māṃsam aśnīyād goṣu bhaktaḥ sadā bhavet<BR>
13,134.057d@015_3296	grāsamuṣṭiṃ paragave dadyāt saṃvatsaraṃ śuciḥ<BR>
13,134.057d@015_3297	akṛtvā svayam āhāraṃ vrataṃ tat sārvakāmikam<BR>
13,134.057d@015_3298	gavām ubhayataḥkāle nityaṃ svastyayanaṃ vadet<BR>
13,134.057d@015_3299	na cāsāṃ cintayet pāpam iti dharmavido viduḥ<BR>
13,134.057d@015_3300	gāvaḥ pavitraṃ paramaṃ goṣu lokāḥ pratiṣṭhitāḥ<BR>
13,134.057d@015_3301	kathaṃ cin nāvamantavyā gāvo lokasya mātaraḥ<BR>
13,134.057d@015_3302	tasmād eva gavāṃ dānaṃ viśiṣṭam iti kathyate<BR>
13,134.057d@015_3303	goṣu pūjā ca bhaktiś ca narasyāyuṣyam āvahet<BR>
13,134.057d@015_3304	ataḥ paraṃ pravakṣyāmi bhūmidānaṃ mahāphalam<BR>
13,134.057d@015_3305	bhūmidānasamaṃ dānaṃ na kilāstīti niścayaḥ<BR>
13,134.057d@015_3306	gṛhayuk kṣetrayug vāpi bhūmibhāgaḥ pradīyate<BR>
13,134.057d@015_3307	sukhabhogyaṃ nirākrośaṃ vāstupūrvaṃ prakalpya ca<BR>
13,134.057d@015_3308	grahītāram alaṃkṛtya vastrapuṣpānulepanaiḥ<BR>
13,134.057d@015_3309	sabhṛtyaṃ saparīvāraṃ bhojayitvā yatheṣṭataḥ<BR>
13,134.057d@015_3310	yo dadyād dakṣiṇākāle trir adbhir gṛhyatām iti<BR>
13,134.057d@015_3311	evaṃ bhūmyāṃ pradattāyāṃ śraddhayā vītamatsaraiḥ<BR>
13,134.057d@015_3312	yāvat tiṣṭhati sā bhūmis tāvat tasya phalaṃ viduḥ<BR>
13,134.057d@015_3313	bhūmidaḥ svargam āruhya ramate śāśvatīḥ samāḥ<BR>
13,134.057d@015_3314	acalā hy akṣayā bhūmiḥ sarvān kāmān dudhukṣati<BR>
13,134.057d@015_3315	yad yac ca kurute pāpaṃ puruṣo vṛttikarśitaḥ<BR>
13,134.057d@015_3316	api gokarṇamātreṇa bhūmidānena mucyate<BR>
13,134.057d@015_3317	suvarṇarajataṃ vastraṃ maṇimuktāvasūni ca<BR>
13,134.057d@015_3318	sarvam etan mahāprājñe bhūmidāne pratiṣṭhitam<BR>
13,134.057d@015_3319	bhartur niḥśreyase yuktās tyaktātmāno raṇe hatāḥ<BR>
13,134.057d@015_3320	brahmalokāya saṃsiddhā nātikrāmanti bhūmidam<BR>
13,134.057d@015_3321	halakṛṣṭāṃ mahīṃ dadyād yaḥ sabījaphalānvitām<BR>
13,134.057d@015_3322	sakūpaśaraṇāṃ vāpi sā bhavet sarvakāmadā<BR>
13,134.057d@015_3323	niṣpannasasyāṃ pṛthivīṃ yo dadāti dvijanmanām<BR>
13,134.057d@015_3324	vimuktaḥ kaluṣaiḥ sarvaiḥ śakralokaṃ sa gacchati<BR>
13,134.057d@015_3325	yathā janitrī kṣīreṇa svaputram abhivardhayet<BR>
13,134.057d@015_3326	evaṃ sarvaphalair bhūmir dātāram abhivardhayet<BR>
13,134.057d@015_3327	brāhmaṇaṃ vṛttasaṃpannam āhitāgniṃ śucivratam<BR>
13,134.057d@015_3328	grāhayitvā nijāṃ bhūmiṃ na yāti yamasādanam<BR>
13,134.057d@015_3329	yathā candramaso vṛddhir ahany ahani dṛśyate<BR>
13,134.057d@015_3330	tathā bhūmikṛtaṃ dānaṃ sasye sasye vivardhate<BR>
13,134.057d@015_3331	yathā bījāni rohanti prakīrṇāni mahītale<BR>
13,134.057d@015_3332	tathā kāmāḥ prarohanti bhūmidānaguṇārjitāḥ<BR>
13,134.057d@015_3333	pitaraḥ pitṛlokasthā devatāś ca divi sthitāḥ<BR>
13,134.057d@015_3334	saṃtarpayanti bhogais taṃ yo dadāti vasuṃdharām<BR>
13,134.057d@015_3335	dīrghāyuṣṭvam arogatvaṃ sphītāṃ ca śriyam uttamām<BR>
13,134.057d@015_3336	paratra labhate martyaḥ saṃpradāya vasuṃdharām<BR>
13,134.057d@015_3337	etat sarvaṃ mayoddiṣṭaṃ bhūmidānasya yat phalam<BR>
13,134.057d@015_3338	śraddadhānair narair nityaṃ śrāvyam etat sanātanam<BR>
13,134.057d@015_3339	ataḥ paraṃ pravakṣyāmi kanyādānaṃ yathāvidhi<BR>
13,134.057d@015_3340	kanyā deyā tathā devi pareṣām ātmano 'pi vā<BR>
13,134.057d@015_3341	kanyāṃ śuddhavratācārāṃ kularūpasamanvitām<BR>
13,134.057d@015_3342	yasmai ditsati pātrāya tenāpi bhṛśakāmitām<BR>
13,134.057d@015_3343	prathamaṃ tat samākalpya bandhubhiḥ kṛtaniścayam<BR>
13,134.057d@015_3344	kārayitvā gṛhaṃ pūrvaṃ dāsīdāsaparicchadaiḥ<BR>
13,134.057d@015_3345	gṛhopakaraṇaṃ caiva śuddhadhānyena saṃyutam<BR>
13,134.057d@015_3346	dārārthine tadarhāya kanyāṃ tāṃ samalaṃkṛtām<BR>
13,134.057d@015_3347	savivāhaṃ yathānyāyaṃ prayacched agnisākṣikam<BR>
13,134.057d@015_3348	vṛttyāyatiṃ tathā kṛtvā sadgṛhe tau niveśayet<BR>
13,134.057d@015_3349	evaṃ kṛtvā vadhūdānaṃ tasya dānasya gauravāt<BR>
13,134.057d@015_3350	pretyabhāve mahīyeta svargaloke yathāsukham<BR>
13,134.057d@015_3351	punarjātau ca saubhāgyaṃ kulavṛddhiṃ tathāpnuyāt<BR>
13,134.057d@015_3352	vidyādānaṃ tathā devi pātrabhūtāya vai dadat<BR>
13,134.057d@015_3353	pretyabhāve labhen martyo medhāṃ vṛddhiṃ dhṛtiṃ smṛtim<BR>
13,134.057d@015_3354	anurūpāya śiṣyāya svāṃ vidyāṃ yaḥ prayacchati<BR>
13,134.057d@015_3355	yathoktam asya dānasya phalam ānantyam ucyate<BR>
13,134.057d@015_3356	dāpanaṃ tv atha vidyānāṃ daridrebhyo 'rthavetanaiḥ<BR>
13,134.057d@015_3357	svayaṃdattena tulyaṃ syād iti viddhi śubhānane<BR>
13,134.057d@015_3358	evaṃ te kathitāny eva mahādānāni bhāmini<BR>
13,134.057d@015_3359	tvatpriyārthaṃ mahādevi bhūyaḥ śrotuṃ kim icchasi<BR>
13,134.057d@015_3359	umā<BR>
13,134.057d@015_3360	bhagavan devadeveśa kathaṃ deyaṃ tilānvitam<BR>
13,134.057d@015_3361	maheśvaraḥ<BR>
13,134.057d@015_3361	tasya tasya phalaṃ brūhi dattasya ca kṛtasya ca<BR>
13,134.057d@015_3362	tilakalpavidhiṃ devi tvaṃ me śṛṇu samāhitā<BR>
13,134.057d@015_3363	samṛddhair asamṛddhair vā tilā deyā viśeṣataḥ<BR>
13,134.057d@015_3364	tilāḥ pavitrāḥ pāpaghnāḥ supuṇyā iti saṃsmṛtāḥ<BR>
13,134.057d@015_3365	nyāyatas tu tilāñ śuddhān saṃbhṛtyātha svaśaktitaḥ<BR>
13,134.057d@015_3366	tilarāśiṃ punaḥ kuryāt parvatābhaṃ saratnakam<BR>
13,134.057d@015_3367	mahāntaṃ yadi vā stokaṃ nānādravyasamāyutam<BR>
13,134.057d@015_3368	suvarṇarajatābhyāṃ ca maṇimuktāpravālakaiḥ<BR>
13,134.057d@015_3369	alaṃkṛtya yathāyogaṃ sapatākaṃ savedikam<BR>
13,134.057d@015_3370	sabhūṣaṇaṃ savastraṃ ca śayanāsanasaṃyutam<BR>
13,134.057d@015_3371	prāyaśaḥ kaumudīmāse paurṇamāsyāṃ viśeṣataḥ<BR>
13,134.057d@015_3372	bhojayitvā ca vidhivad brāhmaṇān arhato bahūn<BR>
13,134.057d@015_3373	svayaṃ kṛtvopavāsaṃ ca vṛttaśaucasamanvitaḥ<BR>
13,134.057d@015_3374	dadyāt pradakṣiṇīkṛtya tilarāśiṃ sadakṣiṇam<BR>
13,134.057d@015_3375	ekasya vā bahūnāṃ vā dātavyaṃ bhūtim icchatā<BR>
13,134.057d@015_3376	tasya dānaphalaṃ devi agniṣṭomena saṃmitam<BR>
13,134.057d@015_3377	kevalaṃ vā tilair eva bhūmau kṛtvā gavākṛtim<BR>
13,134.057d@015_3378	saratnakaṃ savastraṃ ca puṃsā godānakāṅkṣiṇā<BR>
13,134.057d@015_3379	tad arhāya pradātavyaṃ tasya godānavat phalam<BR>
13,134.057d@015_3380	śarāvāṃs tilasaṃpūrṇān sahiraṇyān sacampakān<BR>
13,134.057d@015_3381	jalair dadad brāhmaṇāya sa puṇyaphalabhāg bhavet<BR>
13,134.057d@015_3382	evaṃ tilamayaṃ deyaṃ nareṇa hitam icchatā<BR>
13,134.057d@015_3383	nānādānaphalaṃ bhūyaḥ śṛṇu devi samāhitā<BR>
13,134.057d@015_3384	balam āyuṣyam ārogyam annadānāl labhen naraḥ<BR>
13,134.057d@015_3385	pānīyadas tu saubhāgyaṃ rasajñānaṃ labhen naraḥ<BR>
13,134.057d@015_3386	vastradānād vapuḥśobhām alaṃkāraṃ labhen naraḥ<BR>
13,134.057d@015_3387	dīpado buddhivaimalyaṃ dyutiṃ śobhāṃ labhet punaḥ<BR>
13,134.057d@015_3388	rājapīḍāvimokṣaṃ tac chatrado labhate phalam<BR>
13,134.057d@015_3389	dāsīdāsapradānāt tu bhavet karmāntabhāṅ naraḥ<BR>
13,134.057d@015_3390	dāsīdāsaṃ ca vividhaṃ labhet pretya guṇānvitam<BR>
13,134.057d@015_3391	yānāni vāhanaṃ caiva tadarhāya dadan naraḥ<BR>
13,134.057d@015_3392	pādarogaparikleśān muktaś cotsāhavān bhavet<BR>
13,134.057d@015_3393	vicitraṃ ramaṇīyaṃ ca labhate yānavāhanam<BR>
13,134.057d@015_3394	pratiśrayapradānāc ca tadarhāya tad icchate<BR>
13,134.057d@015_3395	varṣakāle tu rātrau ca labhet pakṣabalaṃ śubham<BR>
13,134.057d@015_3396	setukūpataṭākānāṃ kartā tu labhate naraḥ<BR>
13,134.057d@015_3397	dīrghāyuṣṭvaṃ ca saubhāgyaṃ tathā pretyāyatīṃ śubhām<BR>
13,134.057d@015_3398	vṛkṣapaṅktikaro yas tu cchāyāpuṣpaphalapradaḥ<BR>
13,134.057d@015_3399	pretyabhāve labhet puṇyam abhigamyo bhaven naraḥ<BR>
13,134.057d@015_3400	yas tu saṃkramakṛl loke nadīṣu jalatāriṇām<BR>
13,134.057d@015_3401	labhet puṇyaphalaṃ pretya vyasanebhyo vimokṣaṇam<BR>
13,134.057d@015_3402	mārgakṛt satataṃ martyo bhavet saṃtānavān punaḥ<BR>
13,134.057d@015_3403	kāyadoṣavimuktas tu tīrthakṛt satataṃ bhavet<BR>
13,134.057d@015_3404	auṣadhānāṃ pradātā ca satataṃ kṛpayānvitaḥ<BR>
13,134.057d@015_3405	bhaved vyādhivihīnaś ca dīrghāyuś ca viśeṣataḥ<BR>
13,134.057d@015_3406	anāthān poṣayed yas tu kṛpaṇāndhakapaṅgukān<BR>
13,134.057d@015_3407	sa tu puṇyaphalaṃ pretya labhate kṛcchramokṣaṇam<BR>
13,134.057d@015_3408	devagoṣṭhān sabhāḥ śālā bhikṣūṇāṃ ca pratiśrayam<BR>
13,134.057d@015_3409	yaḥ kuryāl labhate nityaṃ naraḥ pretya phalaṃ śubham<BR>
13,134.057d@015_3410	prāsādavāsaṃ vividhaṃ pakṣaśobhāṃ labhen naraḥ<BR>
13,134.057d@015_3411	vividhaṃ vividhākāraṃ bhakṣyabhojyaguṇānvitam<BR>
13,134.057d@015_3412	ramyaṃ sadaiva govāṭaṃ yaḥ kuryāl labhate naraḥ<BR>
13,134.057d@015_3413	pretyabhāve śubhāṃ jātiṃ vyādhimokṣaṃ tathaiva ca<BR>
13,134.057d@015_3414	umā<BR>
13,134.057d@015_3414	evaṃ nānāvidhaṃ dravyaṃ dātā kartā labhet phalam<BR>
13,134.057d@015_3415	kṛtaṃ dattaṃ yathā yāvat tasya yal labhate phalam<BR>
13,134.057d@015_3416	maheśvaraḥ<BR>
13,134.057d@015_3416	etan me vada deveśa tatra kautūhalaṃ mahat<BR>
13,134.057d@015_3417	pretyabhāve śṛṇu phalaṃ dattasya ca kṛtasya ca<BR>
13,134.057d@015_3418	dānaṃ vā ṣaḍguṇayutaṃ tadarhāya yathāvidhi<BR>
13,134.057d@015_3419	yathāvibhavato dānaṃ dātavyam iti mānavaiḥ<BR>
13,134.057d@015_3420	buddhim āyuṣyam ārogyaṃ kulaṃ bhāgyaṃ tathāgamam<BR>
13,134.057d@015_3421	rūpeṇa saptadhā bhūtvā mānuṣyaṃ phalati dhruvam<BR>
13,134.057d@015_3422	idaṃ dattam idaṃ me syād ity evaṃ phalakāṅkṣayā<BR>
13,134.057d@015_3423	yad dattaṃ tat tad eva syān na tu kiṃ cana labhyate<BR>
13,134.057d@015_3424	dhruvaṃ devy uttame dāne madhyame tv adhame phalam<BR>
13,134.057d@015_3424	umā<BR>
13,134.057d@015_3425	bhagavan devadeveśa viśiṣṭaṃ yajñam ucyate<BR>
13,134.057d@015_3426	maheśvaraḥ<BR>
13,134.057d@015_3426	laukikaṃ vaidikaṃ caiva tan me śaṃsitum arhasi<BR>
13,134.057d@015_3427	devatānāṃ ca saṃpūjā yajñeṣv eva samāhitā<BR>
13,134.057d@015_3428	yajñā vedeṣv adhīnāś ca vedā brāhmaṇasaṃyutāḥ<BR>
13,134.057d@015_3429	idaṃ tu sakalaṃ dravyaṃ divi vā bhuvi vā priye<BR>
13,134.057d@015_3430	yajñārthaṃ viddhi tat sṛṣṭaṃ lokānāṃ hitakāmyayā<BR>
13,134.057d@015_3431	evaṃ vijñāya tatkartā sadāraḥ satataṃ dvijaḥ<BR>
13,134.057d@015_3432	pretyabhāve labhel lokān brahmakarmasamādhinā<BR>
13,134.057d@015_3433	brāhmaṇeṣv api tad brahma nityaṃ devi samāhitam<BR>
13,134.057d@015_3434	tasmād viprair yathāśāstraṃ vidhidṛṣṭena karmaṇā<BR>
13,134.057d@015_3435	yajñakarma kṛtaṃ sarvaṃ devatā abhitarpayet<BR>
13,134.057d@015_3436	brāhmaṇāḥ kṣatriyāś caiva yajñārhāḥ prāyaśaḥ smṛtāḥ<BR>
13,134.057d@015_3437	agniṣṭomādibhir yajñair vedeṣu parikalpitaiḥ<BR>
13,134.057d@015_3438	suśuddhair yajamānaiś ca ṛtvigbhiś ca yathāvidhi<BR>
13,134.057d@015_3439	śuddhair dravyopakaraṇair yaṣṭavyam iti niścayaḥ<BR>
13,134.057d@015_3440	tathā kṛteṣu yajñeṣu devānāṃ toṣaṇaṃ bhavet<BR>
13,134.057d@015_3441	tuṣṭeṣu devasaṃgheṣu yajvā yajñaphalaṃ labhet<BR>
13,134.057d@015_3442	devāḥ saṃtoṣitā yajñair lokān saṃvardhayanty uta<BR>
13,134.057d@015_3443	ubhayor lokayor bhūtir devi yajñaiḥ pradṛśyate<BR>
13,134.057d@015_3444	tasmād yajvā divaṃ gatvā amaraiḥ saha modate<BR>
13,134.057d@015_3445	nāsti yajñasamaṃ dānaṃ nāsti yajñasamo nidhiḥ<BR>
13,134.057d@015_3446	sarvadharmasamuddeśo devi yajñe samāhitaḥ<BR>
13,134.057d@015_3447	eṣā yajñakṛtā pūjā laukikīm aparāṃ śṛṇu<BR>
13,134.057d@015_3448	devasatkāram uddiśya kriyante laukikotsavāḥ<BR>
13,134.057d@015_3449	devagoṣṭhān hi saṃskṛtya cotsavaṃ yaḥ karoti vai<BR>
13,134.057d@015_3450	yāgān devopahārāṃś ca śucir bhūtvā yathāvidhi<BR>
13,134.057d@015_3451	devān saṃtoṣayitvā sa devi dharmam avāpnuyāt<BR>
13,134.057d@015_3452	gandhamālyaiś ca vividhaiḥ paramānnena dhūpanaiḥ<BR>
13,134.057d@015_3453	bahubhiḥ stutibhiś caiva stuvantaḥ prayatā narāḥ<BR>
13,134.057d@015_3454	nṛttair vādyaiś ca gāndharvair anyair dṛṣṭivilobhanaiḥ<BR>
13,134.057d@015_3455	devasatkāram uddiśya kurvate ye narā bhuvi<BR>
13,134.057d@015_3456	teṣāṃ bhaktikṛtenaiva satkāreṇābhipūjitāḥ<BR>
13,134.057d@015_3457	tathaiva toṣaṃ saṃyānti devi devās triviṣṭape<BR>
13,134.057d@015_3458	mānuṣair aparair vāpi śucibhis tatparāyaṇaiḥ<BR>
13,134.057d@015_3459	brahmacaryaparair etat kṛtaṃ dharmaphalaṃ bhavet<BR>
13,134.057d@015_3460	kevalaiḥ stutibhir devi gandhamālyasamāyutaiḥ<BR>
13,134.057d@015_3461	prayataiḥ śuddhagātrais tu śuddhadeśe supūjitāḥ<BR>
13,134.057d@015_3462	saṃtoṣaṃ yānti vai devā bhaktaiḥ saṃpūjitās tathā<BR>
13,134.057d@015_3463	umā<BR>
13,134.057d@015_3463	devān saṃtoṣayitvaiva devi dharmam avāpnuyāt<BR>
13,134.057d@015_3464	triviṣṭapasthā vai devā bhūmau mānuṣaceṣṭitam<BR>
13,134.057d@015_3465	maheśvaraḥ<BR>
13,134.057d@015_3465	kathaṃ jñāsyanti vividhaṃ tan me śaṃsitum arhasi<BR>
13,134.057d@015_3466	tad ahaṃ te pravakṣyāmi yathā tair vidyate priye<BR>
13,134.057d@015_3467	prāṇināṃ tu śarīreṣu antarātmā vyavasthitaḥ<BR>
13,134.057d@015_3468	ātmānaṃ paramaṃ devam iti viddhi śubhekṣaṇe<BR>
13,134.057d@015_3469	ātmā manovyavasthānāt sarvaṃ vetti śubhāśubham<BR>
13,134.057d@015_3470	ātmaiva devās tad vidyur avyagramanasaḥ kṛtam<BR>
13,134.057d@015_3471	satāṃ manovyavasthānāc chubhaṃ bhavati vai nṛṇām<BR>
13,134.057d@015_3472	tasmād devābhisaṃpūjā pitṛpūjā tathaiva ca<BR>
13,134.057d@015_3473	yajñāś ca dharmakāryāṇi gurupūjāś ca śobhane<BR>
13,134.057d@015_3474	śuddhagātrair vṛttayuktais tanmayais tatparāyaṇaiḥ<BR>
13,134.057d@015_3475	evaṃ vyavasthitair nityaṃ kartavyam iti niścayaḥ<BR>
13,134.057d@015_3476	evaṃ kṛtvā śubhākāṅkṣī paratreha ca modate<BR>
13,134.057d@015_3477	anyathā mana āveśya kṛtaṃ na phalati priye<BR>
13,134.057d@015_3478	umā<BR>
13,134.057d@015_3478	ṛte 'pi tu mano devi aśubhaṃ phalati dhruvam<BR>
13,134.057d@015_3479	pitṛmedhaḥ kathaṃ deva tan me śaṃsitum arhasi<BR>
13,134.057d@015_3480	sarveṣāṃ pitaraḥ pūjyāḥ sarvasaṃpatpradāyinaḥ<BR>
13,134.057d@015_3480	maheśvaraḥ<BR>
13,134.057d@015_3481	pitṛmedhaṃ pravakṣyāmi yathāvat tanmanāḥ śṛṇu<BR>
13,134.057d@015_3482	deśakālau vidhānaṃ ca tatkriyāyāḥ śubhāśubham<BR>
13,134.057d@015_3483	lokeṣu pitaraḥ pūjyā devatānāṃ ca devatāḥ<BR>
13,134.057d@015_3484	śucayo nirmalāḥ puṇyā dakṣiṇāṃ diśam āśritāḥ<BR>
13,134.057d@015_3485	yathā vṛṣṭiṃ pratīkṣante bhūmiṣṭhāḥ sarvajantavaḥ<BR>
13,134.057d@015_3486	pitaraś ca tathā loke pitṛmedhaṃ śubhekṣaṇe<BR>
13,134.057d@015_3487	tasya deśāḥ kurukṣetraṃ gayā gaṅgā sarasvatī<BR>
13,134.057d@015_3488	prabhāsaṃ puṣkaraṃ ceti teṣu dattaṃ mahāphalam<BR>
13,134.057d@015_3489	tīrthāni saritaḥ puṇyā viviktāni vanāni ca<BR>
13,134.057d@015_3490	nadīnāṃ pulinānīti deśāḥ śrāddhasya pūjitāḥ<BR>
13,134.057d@015_3491	maghāprauṣṭhapadau māsau śrāddhakarmaṇi pūjitau<BR>
13,134.057d@015_3492	pakṣayoḥ kṛṣṇapakṣaś ca pūrvapakṣāt praśasyate<BR>
13,134.057d@015_3493	amāvāsyāṃ trayodaśyāṃ navamyāṃ pratipatsu ca<BR>
13,134.057d@015_3494	tithiṣv etāsu tuṣyanti datteneha pitāmahāḥ<BR>
13,134.057d@015_3495	pūrvāhṇe śuklapakṣe vā rātrau janmadineṣu vā<BR>
13,134.057d@015_3496	yugmeṣv ahaḥsu ca śrāddhaṃ na ca kurvīta paṇḍitaḥ<BR>
13,134.057d@015_3497	eṣa kālo mayā proktaḥ pitṛmedhasya pūjitaḥ<BR>
13,134.057d@015_3498	yasmin vā brāhmaṇaṃ pātraṃ paśyet kālaḥ sa ca smṛtaḥ<BR>
13,134.057d@015_3499	apāṅkteyā dvijā varjyā grāhyās te paṅktipāvanāḥ<BR>
13,134.057d@015_3500	pūjayed yadi pāpiṣṭhāñ śrāddheṣu narakaṃ vrajet<BR>
13,134.057d@015_3501	vṛttaśrutakulopetān sakalatrān guṇānvitān<BR>
13,134.057d@015_3502	tadarhāñ śrotriyān viddhi brāhmaṇān ayujaḥ śubhe<BR>
13,134.057d@015_3503	etān nimantrayed vidvān pūrvedyuḥ prātar eva vā<BR>
13,134.057d@015_3504	tatra śrāddhakriyāṃ paścād ārabheta yathāvidhi<BR>
13,134.057d@015_3505	trīṇi śrāddhe pavitrāṇi dauhitraḥ kutapas tilāḥ<BR>
13,134.057d@015_3506	trīṇi cātra praśaṃsanti śaucam akrodham atvarām<BR>
13,134.057d@015_3507	kutapasya ca lomāni kuśā darbhās tilā madhu<BR>
13,134.057d@015_3508	nīlaśākaṃ gajacchāyā pavitraṃ śrāddhakarmasu<BR>
13,134.057d@015_3509	tilān avakiret tatra nānāvarṇān samantataḥ<BR>
13,134.057d@015_3510	aśuddhaṃ pitṛyajñeṣu tilaiḥ śudhyati śobhane<BR>
13,134.057d@015_3511	nīlakāṣāyavastraṃ ca bhinnakarṇaṃ navavraṇam<BR>
13,134.057d@015_3512	hīnāṅgam aśuciṃ vāpi varjayet tatra dūrataḥ<BR>
13,134.057d@015_3513	kukkuṭāṃś ca varāhāṃś ca nagnaṃ klībaṃ rajasvalām<BR>
13,134.057d@015_3514	āyasaṃ trapu sīsaṃ ca śrāddhakarmaṇi varjayet<BR>
13,134.057d@015_3515	māṃsaiḥ prīṇanti pitaro mudgamāṣayavair iha<BR>
13,134.057d@015_3516	śaśarauravamāṃsena ṣaṇmāsaṃ tṛptir iṣyate<BR>
13,134.057d@015_3517	saṃvatsaraṃ ca gavyena haviṣā pāyasena ca<BR>
13,134.057d@015_3518	vārdhrāṇasasya māṃsena tṛptir dvādaśavārṣikī<BR>
13,134.057d@015_3519	ānantyāya bhaved dattaṃ khaḍgamāṃsaṃ pitṛkṣaye<BR>
13,134.057d@015_3520	pāyasaṃ satilaṃ kṣaudraṃ khaḍgamāṃsena saṃmitam<BR>
13,134.057d@015_3521	mahāśaphariṇo matsyāś chāgo vā sarvalohitaḥ<BR>
13,134.057d@015_3522	kālaśākakam ity eva tadānantyaṃ prakīrtitam<BR>
13,134.057d@015_3523	sāpūpaṃ sāmiṣaṃ snigdham āhāram upakalpayet<BR>
13,134.057d@015_3524	upakalpya tadāhāraṃ brāhmaṇān arcayet tataḥ<BR>
13,134.057d@015_3525	śmaśrukarmaśiraḥsnātān samāropyāsanaṃ kramāt<BR>
13,134.057d@015_3526	sugandhamālyābharaṇaiḥ sragbhir etān vibhūṣayet<BR>
13,134.057d@015_3527	alaṃkṛtopaviṣṭāṃs tān piṇḍāvāpaṃ nivedayet<BR>
13,134.057d@015_3528	tataḥ prastīrya darbhāṇāṃ prastaraṃ dakṣiṇāmukhaḥ<BR>
13,134.057d@015_3529	tatsamīpe 'gnibhiddhvā ca svadhāṃ ca juhuyāt tataḥ<BR>
13,134.057d@015_3530	samīpe tv agnīṣomābhyāṃ pitṛbhyo juhuyāt tathā<BR>
13,134.057d@015_3531	tato darbheṣu piṇḍāṃs trīn nivaped dakṣiṇāmukham<BR>
13,134.057d@015_3532	apasavyam apāṅguṣṭhaṃ nāmadheyapuraskṛtam<BR>
13,134.057d@015_3533	etena vidhinā dattaṃ pitṝṇām akṣayaṃ bhavet<BR>
13,134.057d@015_3534	tato viprān yathākāmaṃ pūjayen niyataḥ śuciḥ<BR>
13,134.057d@015_3535	sadakṣiṇaṃ sasaṃbhāraṃ yathā tuṣyanti te dvijāḥ<BR>
13,134.057d@015_3536	yatra tat kriyate karma paitṛke brāhmaṇān prati<BR>
13,134.057d@015_3537	tat sarvam akhilaṃ kuryād vaiśvadevasya pūrvakam<BR>
13,134.057d@015_3538	aśrūn na pātayet tatra na jalpen na japen mithaḥ<BR>
13,134.057d@015_3539	niyamya vācaṃ dehaṃ ca śrāddhakarma samārabhet<BR>
13,134.057d@015_3540	tato nirvapaṇe vṛtte tān piṇḍāṃs tadantaram<BR>
13,134.057d@015_3541	brāhmaṇo 'gnirajo gaur vā bhakṣayed apsu vā kṣipet<BR>
13,134.057d@015_3542	patnīṃ vā madhyamaṃ piṇḍaṃ putrakāmo hi prāśayet<BR>
13,134.057d@015_3543	ādhatta pitaro garbhaṃ kumāraṃ puṣkarasrajam<BR>
13,134.057d@015_3544	tṛptān utthāpya tān viprān annaśeṣaṃ nivedayet<BR>
13,134.057d@015_3545	taccheṣaṃ bahubhiḥ paścāt sabhṛtyo bhakṣayen naraḥ<BR>
13,134.057d@015_3546	eṣa proktaḥ samāsena pitṛyajñaḥ sanātanaḥ<BR>
13,134.057d@015_3547	pitaras tena tuṣyanti kartā ca phalam āpnuyāt<BR>
13,134.057d@015_3548	ahany ahani vā kuryān māse māse 'tha vā punaḥ<BR>
13,134.057d@015_3549	saṃvatsarasya dviḥ kuryāc catur vāpi ca śaktitaḥ<BR>
13,134.057d@015_3550	dīrghāyuś ca bhavet svasthaḥ pitṛmedhena mānavaḥ<BR>
13,134.057d@015_3551	saputro bahubhṛtyaś ca prabhūtadhanadhānyavān<BR>
13,134.057d@015_3552	śrāddhadaḥ svargam āpnoti nirmalaṃ vividhādbhutam<BR>
13,134.057d@015_3553	apsarogaṇasaṃghuṣṭaṃ virajaskam anantakam<BR>
13,134.057d@015_3554	śrāddhāni puṣṭikāmā ye prakurvanti ca paṇḍitāḥ<BR>
13,134.057d@015_3555	teṣāṃ puṣṭiṃ prajāś caiva dāsyanti pitaraḥ sadā<BR>
13,134.057d@015_3556	dhanyaṃ yaśasyam āyuṣyaṃ svargyaṃ śatruvināśanam<BR>
13,134.057d@015_3557	umā<BR>
13,134.057d@015_3557	kulasaṃdhāraṇaṃ ceti śrāddham āhur manīṣiṇaḥ<BR>
13,134.057d@015_3558	bhagavan devadeveśa mṛtās te bhuvi jantavaḥ<BR>
13,134.057d@015_3559	nānājātiṣu jāyante śīghraṃ karmavaśāt punaḥ<BR>
13,134.057d@015_3560	pitaras tv iti te tatra kathaṃ tiṣṭhanti devavat<BR>
13,134.057d@015_3561	pitṝṇāṃ katamo deśaḥ piṇḍān aśnanti te katham<BR>
13,134.057d@015_3562	anne datte mṛtānāṃ tu katham āpyāyanaṃ bhavet<BR>
13,134.057d@015_3563	nāradaḥ<BR>
13,134.057d@015_3563	evaṃ mayā saṃśayitaṃ bhagavañ chettum arhasi<BR>
13,134.057d@015_3564	etad viruddhaṃ rudrāṇyāṃ pṛcchantyāṃ pariṣad bhṛśam<BR>
13,134.057d@015_3565	maheśvaraḥ<BR>
13,134.057d@015_3565	babhūva sarvā muditā śrotuṃ paramakaṃ hi tat<BR>
13,134.057d@015_3566	sthāne saṃśayitaṃ devi śṛṇu kalyāṇi tattvataḥ<BR>
13,134.057d@015_3567	guhyānāṃ paramaṃ guhyaṃ khilānāṃ paramaṃ khilam<BR>
13,134.057d@015_3568	yathā devagaṇā devi tathā pitṛgaṇāḥ priye<BR>
13,134.057d@015_3569	dakṣiṇasyāṃ diśi śubhe sarve pitṛgaṇāḥ sthitāḥ<BR>
13,134.057d@015_3570	pretān uddiśya yā pūjā kriyate mānuṣair iha<BR>
13,134.057d@015_3571	tena tuṣyanti pitaro na pretāḥ pitaraḥ smṛtāḥ<BR>
13,134.057d@015_3572	uttarasyāṃ yathā devā ramante yajñakarmabhiḥ<BR>
13,134.057d@015_3573	dakṣiṇasyāṃ tathā te ca tuṣyanti vividhair makhaiḥ<BR>
13,134.057d@015_3574	dvividhaṃ kriyate karma havyakavyasamāśritam<BR>
13,134.057d@015_3575	tayor havyakriyā devān kavyam āpyāyayet pitṝn<BR>
13,134.057d@015_3576	prasavyaṃ maṅgalair dravyair havyakarma vidhīyate<BR>
13,134.057d@015_3577	apasavyam amaṅgalyaiḥ kavyaṃ cāpi vidhīyate<BR>
13,134.057d@015_3578	sadevāsuragandharvāḥ pitṝn abhyarcayanti ca<BR>
13,134.057d@015_3579	āpyāyitāś ca te śrāddhaiḥ punar āpyāyayanti tān<BR>
13,134.057d@015_3580	aniṣṭvā ca pitṝn pūrvaṃ yaḥ kriyāṃ prakaroti cet<BR>
13,134.057d@015_3581	rakṣāṃsi ca piśācāś ca phalaṃ bhokṣyanti tasya tat<BR>
13,134.057d@015_3582	havyakavyakriyā tasmāt kartavyā bhuvi mānavaiḥ<BR>
13,134.057d@015_3583	karmakṣetraṃ hi mānuṣyaṃ tad anyatra na vidyate<BR>
13,134.057d@015_3584	kavyena saṃtatir dṛṣṭā havye bhūtiḥ pṛthagvidhā<BR>
13,134.057d@015_3585	umā<BR>
13,134.057d@015_3585	iti te kathitaṃ devi devaguhyaṃ sanātanam<BR>
13,134.057d@015_3586	evaṃ kṛtasya dharmasya śrotum icchāmy ahaṃ prabho<BR>
13,134.057d@015_3587	maheśvaraḥ<BR>
13,134.057d@015_3587	pramāṇaṃ phalamānānāṃ tan me śaṃsitum arhasi<BR>
13,134.057d@015_3588	pramāṇakalpanāṃ devi dānasya śṛṇu bhāmini<BR>
13,134.057d@015_3589	yatsāras tu naro loke tad dānaṃ cottamaṃ smṛtam<BR>
13,134.057d@015_3590	sarvadānavidhiṃ prāhus tad eva bhuvi śobhane<BR>
13,134.057d@015_3591	prasthaṃ sāraṃ daridrasya śataṃ koṭidhanasya ca<BR>
13,134.057d@015_3592	prasthasāras tu tat prasthaṃ dadan mahad avāpnuyāt<BR>
13,134.057d@015_3593	koṭisāras tu tāṃ koṭiṃ dadan mahad avāpnuyāt<BR>
13,134.057d@015_3594	ubhayaṃ tan mahat tac ca phalenaiva samaṃ smṛtam<BR>
13,134.057d@015_3595	dharmārthakāmabhogeṣu śakyabhāvaṃ tu madhyamam<BR>
13,134.057d@015_3596	svadravyād atihīnaṃ tu tad dānam adhamaṃ smṛtam<BR>
13,134.057d@015_3597	śṛṇu dattasya vai devi pañcadhā phalakalpanam<BR>
13,134.057d@015_3598	ānantyaṃ ca mahac caiva samaṃ hīnaṃ ca pātakam<BR>
13,134.057d@015_3599	teṣāṃ viśeṣān vakṣyāmi śṛṇu devi samāhitā<BR>
13,134.057d@015_3600	dustyajasya ca vai dānaṃ pātra ānantyam ucyate<BR>
13,134.057d@015_3601	dānaṃ ṣaḍguṇayuktaṃ tu mahad ity abhidhīyate<BR>
13,134.057d@015_3602	yathāśraddhaṃ tu vai dānaṃ yathārhaṃ samam ucyate<BR>
13,134.057d@015_3603	guṇatas tu tathā hīnaṃ dānaṃ hīnam iti smṛtam<BR>
13,134.057d@015_3604	dānaṃ pātakam ity āhuḥ ṣaḍguṇānāṃ viparyaye<BR>
13,134.057d@015_3605	devaloke mahat kālam ānantyasya phalaṃ viduḥ<BR>
13,134.057d@015_3606	mahatas tu tathā dānaṃ svargaloke tu pūjyate<BR>
13,134.057d@015_3607	samasya tu tathā dānaṃ mānuṣaṃ bhogam āvahet<BR>
13,134.057d@015_3608	dānaṃ niṣphalam ity āhur vihīnaṃ kriyayā śubhe<BR>
13,134.057d@015_3609	atha vā mlecchadeśeṣu tatra tatphalatāṃ vrajet<BR>
13,134.057d@015_3610	umā<BR>
13,134.057d@015_3610	narakaṃ pretya tiryakṣu gacched aśubhadānataḥ<BR>
13,134.057d@015_3611	maheśvaraḥ<BR>
13,134.057d@015_3611	aśubhasyāpi dānasya śubhaṃ syāc ca phalaṃ katham<BR>
13,134.057d@015_3612	manasā tattvataḥ śuddham anṛśaṃsapuraḥsaram<BR>
13,134.057d@015_3613	prītyā tu sarvadānāni dattvā phalam avāpnuyāt<BR>
13,134.057d@015_3614	rahasyaṃ sarvadānānām etad viddhi śubhekṣaṇe<BR>
13,134.057d@015_3615	anyāni sarvakāryāṇi śṛṇu sadbhiḥ kṛtāni ca<BR>
13,134.057d@015_3616	ārāmaṃ devagoṣṭhāni saṃkramāḥ kūpa eva ca<BR>
13,134.057d@015_3617	govāṭaṃ ca taṭākaṃ ca sabhāḥ śālāś ca sarvaśaḥ<BR>
13,134.057d@015_3618	bhikṣukāvasathāś caiva pānīyaṃ gotṛṇāni ca<BR>
13,134.057d@015_3619	vyādhitānāṃ ca bhaiṣajyam anāthānāṃ ca bhojanam<BR>
13,134.057d@015_3620	anāthaśavasaṃskāras tīrthamārgaviśodhanam<BR>
13,134.057d@015_3621	vyasanābhyavapattiś ca sarveṣāṃ ca svaśaktitaḥ<BR>
13,134.057d@015_3622	etat sarvaṃ samāsena dharmakāryam iti smṛtam<BR>
13,134.057d@015_3623	tat kartavyaṃ manuṣyeṇa svaśaktyā śraddhayā śubhe<BR>
13,134.057d@015_3624	pretyabhāve labhet puṇyaṃ nāsti tatra vicāraṇā<BR>
13,134.057d@015_3625	rūpaṃ saubhāgyam ārogyaṃ balaṃ saukhyaṃ labhen naraḥ<BR>
13,134.057d@015_3626	umā<BR>
13,134.057d@015_3626	svarge vā mānuṣe vāpi tais tair āpyāyate hi saḥ<BR>
13,134.057d@015_3627	bhagavaṃl lokapāleśa dharmas tu katibhedakaḥ<BR>
13,134.057d@015_3628	dṛśyate caritaḥ sadbhis tan me śaṃsitum arhasi<BR>
13,134.057d@015_3628	maheśvaraḥ<BR>
13,134.057d@015_3629	śṛṇu devi samuddeśān nānātvaṃ dharmasaṃkaṭe<BR>
13,134.057d@015_3630	dharmā bahuvidhā loke śrutā vedamukhodbhavāḥ<BR>
13,134.057d@015_3631	smṛtidharmaś ca bahudhā sadbhir ācāra iṣyate<BR>
13,134.057d@015_3632	deśadharmāś ca dṛśyante kuladharmās tathaiva ca<BR>
13,134.057d@015_3633	jātidharmāś ca vai dharmā gaṇadharmāś ca śobhane<BR>
13,134.057d@015_3634	śarīrakālavaiṣamyād āpaddharmaś ca dṛśyate<BR>
13,134.057d@015_3635	etad dharmasya nānātvaṃ kriyate lokavāsibhiḥ<BR>
13,134.057d@015_3636	kāraṇāt tatra tatraiva phalaṃ dharmasya ceṣyate<BR>
13,134.057d@015_3637	tatkāraṇasamāyoge labhet kurvan phalaṃ naraḥ<BR>
13,134.057d@015_3638	anyathā na labhet puṇyam atadarhaḥ samādiśan<BR>
13,134.057d@015_3639	evaṃ dharmasya nānātvaṃ phalaṃ kurvaṃl labhen naraḥ<BR>
13,134.057d@015_3640	śrautaḥ smārtas tu dharmāṇāṃ prākṛto dharma ucyate<BR>
13,134.057d@015_3641	umā<BR>
13,134.057d@015_3641	iti te kathitaṃ sarvaṃ bhūyaḥ śrotuṃ kim icchasi<BR>
13,134.057d@015_3642	bhagavan sarvabhūteśa tripurārdana śaṃkara<BR>
13,134.057d@015_3643	śrutaṃ pāpakṛtaṃ duḥkhaṃ yamaloke varaprada<BR>
13,134.057d@015_3644	śrotum icchāmy ahaṃ deva nṛṇāṃ sukṛtakarmaṇām<BR>
13,134.057d@015_3645	kathaṃ te bhuñjate lokān svargaloke maheśvara<BR>
13,134.057d@015_3646	kathitāḥ kīdṛśā lokā nṛṇāṃ sukṛtakāriṇām<BR>
13,134.057d@015_3647	maheśvaraḥ<BR>
13,134.057d@015_3647	etan me vada deveśa śrotuṃ kautūhalaṃ hi me<BR>
13,134.057d@015_3648	śṛṇu kalyāṇi tat sarvaṃ yat tvam icchasi bhāmini<BR>
13,134.057d@015_3649	vividhāḥ puṇyalokās te karmākarmaṇyatāṃ gatāḥ<BR>
13,134.057d@015_3650	meruṃ hi kanakātmānaṃ paritaḥ sarvatodiśam<BR>
13,134.057d@015_3651	bhadrāśvaḥ ketumālaś ca uttarāḥ kuravas tathā<BR>
13,134.057d@015_3652	jambūvanādayaḥ svargā ity ete karmavarjitāḥ<BR>
13,134.057d@015_3653	teṣu bhogāḥ svayaṃbhūtāḥ pradṛśyante yatas tataḥ<BR>
13,134.057d@015_3654	yojanānāṃ sahasraṃ tu ekaikaṃ mānamātrayā<BR>
13,134.057d@015_3655	nityapuṣpaphalopetās tatra vṛkṣāḥ samantataḥ<BR>
13,134.057d@015_3656	āsaktavastrābharaṇāḥ sarve kanakasaṃnibhāḥ<BR>
13,134.057d@015_3657	dvirephāś cāṇḍajās tatra pravālamaṇisaṃnibhāḥ<BR>
13,134.057d@015_3658	vicitrāś ca manojñāś ca kūjitaiḥ śobhayanti tān<BR>
13,134.057d@015_3659	kuśeśayavanaiś channā nalinyaś ca manoramāḥ<BR>
13,134.057d@015_3660	tatra vānty anilā nityaṃ divyagandhāḥ sukhāvahāḥ<BR>
13,134.057d@015_3661	sarve cāmlānamālyāś ca virajombarasaṃvṛtāḥ<BR>
13,134.057d@015_3662	evaṃ bahuvidhā devi divi bhogāḥ sukhāvahāḥ<BR>
13,134.057d@015_3663	striyaś ca puruṣāś caiva sarve sukṛtakāriṇaḥ<BR>
13,134.057d@015_3664	ramante tatra cānyonyaṃ kāmarāgasamanvitāḥ<BR>
13,134.057d@015_3665	divyabhūṣaṇasaṃyuktā divyagandhasamanvitāḥ<BR>
13,134.057d@015_3666	manoramā mahābhāgāḥ sarve lalitakuṇḍalāḥ<BR>
13,134.057d@015_3667	evaṃ tatragatā martyāḥ pramadāḥ priyadarśanāḥ<BR>
13,134.057d@015_3668	nānābhāvasamāyuktā yauvanasthāḥ sadaiva tu<BR>
13,134.057d@015_3669	kamanīyāḥ kāmayutāḥ kāmajñā lalitās tathā<BR>
13,134.057d@015_3670	manonukūlā madhurā bhoginām upakalpitāḥ<BR>
13,134.057d@015_3671	pramadāś codbhavanty eva svargaloke yathā tathā<BR>
13,134.057d@015_3672	evaṃvidhāḥ striyaś cātra puruṣāś ca parasparam<BR>
13,134.057d@015_3673	ramante cendriyaiḥ svasthaiḥ śarīrair bhogasaṃskṛtaiḥ<BR>
13,134.057d@015_3674	kāmaharṣau guṇāv āstāṃ nānye krodhādayaḥ priye<BR>
13,134.057d@015_3675	kṣut pipāsā na cāsty atra gātrakleśāś ca śobhane<BR>
13,134.057d@015_3676	sarvato ramaṇīyaś ca sarvartukusumānvitam<BR>
13,134.057d@015_3677	yāvat puṇyaphalaṃ tāvad ramante tatra saṃgatāḥ<BR>
13,134.057d@015_3678	nirantaraṃ bhogayutā ramante svargavāsinaḥ<BR>
13,134.057d@015_3679	tatra bhogān yathāyogaṃ bhuktvā puṇyakṣayāt punaḥ<BR>
13,134.057d@015_3680	naśyanti jāyamānās te śarīraiḥ sahasā priye<BR>
13,134.057d@015_3681	svargalokāt paribhraṣṭā jāyante mānuṣe punaḥ<BR>
13,134.057d@015_3682	pūrvapuṇyāvaśeṣeṇa viśiṣṭāḥ saṃbhavanti te<BR>
13,134.057d@015_3683	eṣā svargagatiḥ proktā pṛcchantyās tava bhāmini<BR>
13,134.057d@015_3684	ata ūrdhvaṃ padāny aṣṭau karmaṇyāni śṛṇu priye<BR>
13,134.057d@015_3685	bhogayuktāni puṇyāni ucchritāni parasparam<BR>
13,134.057d@015_3686	vidyādharāḥ kiṃpuruṣā yakṣagandharvakiṃnarāḥ<BR>
13,134.057d@015_3687	apsaro dānavā devā yathākramam udāhṛtāḥ<BR>
13,134.057d@015_3688	teṣu sthāneṣu jāyante prāṇinaḥ puṇyakarmiṇaḥ<BR>
13,134.057d@015_3689	teṣām api ca ye lokāḥ svargalokopamāḥ smṛtāḥ<BR>
13,134.057d@015_3690	svargavat tatra te bhogān bhuñjate ca ramanti ca<BR>
13,134.057d@015_3691	rūpasattvabalopetāḥ sarve dīrghāyuṣas tathā<BR>
13,134.057d@015_3692	teṣāṃ sarvakriyārambho mānuṣeṣv eva dṛśyate<BR>
13,134.057d@015_3693	atimānuṣam āścaryam astramāyābalātkṛtam<BR>
13,134.057d@015_3694	jarāprasūtimaraṇaṃ teṣu sthāneṣu dṛśyate<BR>
13,134.057d@015_3695	guṇadoṣāś ca santy atra ākāśagamanaṃ tathā<BR>
13,134.057d@015_3696	antardhānaṃ balaṃ sarvam āyuś ca cirajīvanam<BR>
13,134.057d@015_3697	tapoviśeṣāj jāyante teṣāṃ karmāṇi bhāmini<BR>
13,134.057d@015_3698	devalokapravṛttis tu teṣām eva vidhīyate<BR>
13,134.057d@015_3699	na tathā devaloko hi tadviśiṣṭāḥ surāḥ smṛtāḥ<BR>
13,134.057d@015_3700	tatra bhogam anirdeśyam amṛtatvaṃ ca vidyate<BR>
13,134.057d@015_3701	vimānagamanaṃ nityam apsarogaṇasevitam<BR>
13,134.057d@015_3702	evam anyac ca tat karma daivatebhyo viśiṣyate<BR>
13,134.057d@015_3703	pratyakṣaṃ tava tat sarvaṃ devalokapravartanam<BR>
13,134.057d@015_3704	tasmān na varṇaye devi viditaṃ hi tvayā śubhe<BR>
13,134.057d@015_3705	umā<BR>
13,134.057d@015_3705	tat sarvaṃ sukṛtenaiva prāpyate cottamaṃ padam<BR>
13,134.057d@015_3706	mānuṣeṣv eva jīvatsu gatir vijñāyate na vā<BR>
13,134.057d@015_3707	ayaṃ śubhagatir jīvann asau tv aśubhabhāg iti<BR>
13,134.057d@015_3708	maheśvaraḥ<BR>
13,134.057d@015_3708	etad icchāmy ahaṃ śrotuṃ tan me śaṃsitum arhasi<BR>
13,134.057d@015_3709	tad ahaṃ te pravakṣyāmi jīvatāṃ vidyate yathā<BR>
13,134.057d@015_3710	dvividhāḥ prāṇino loke daivāsurasamāśritāḥ<BR>
13,134.057d@015_3711	manasā karmaṇā vācā pratikūlā bhavanti ye<BR>
13,134.057d@015_3712	tādṛśān āsurān viddhi martyās te narakālayāḥ<BR>
13,134.057d@015_3713	rāgadveṣayutā ye tu nirlajjā nirapatrapāḥ<BR>
13,134.057d@015_3714	darpāhaṃkārasaṃyuktā narā narakagāminaḥ<BR>
13,134.057d@015_3715	nāstikāś ca śaṭhā ghorāḥ pareṣām upatāpinaḥ<BR>
13,134.057d@015_3716	yatheṣṭavṛttayaś caiva narā narakagāminaḥ<BR>
13,134.057d@015_3717	duṣpratītamanā yas tu calacitto nirākṛtiḥ<BR>
13,134.057d@015_3718	śiśnodararatir mūḍho nirayaṃ yāti so 'dhamaḥ<BR>
13,134.057d@015_3719	māṃsapānapriyā nityaṃ kaṭhorā nīcavṛttayaḥ<BR>
13,134.057d@015_3720	tādṛśān āsurān viddhi sarve te narakālayāḥ<BR>
13,134.057d@015_3721	hiṃsāvihārā ye nityaṃ nirdayāḥ prāṇināśane<BR>
13,134.057d@015_3722	svadharmavimukhāś caiva parasveṣv abhikāṅkṣiṇaḥ<BR>
13,134.057d@015_3723	yuddhamātsaryasaṃyuktā grāmyabhogaparāyaṇāḥ<BR>
13,134.057d@015_3724	tādṛśān āsurān viddhi narān narakagāminaḥ<BR>
13,134.057d@015_3725	darpotsekasamāyuktā mūrkhās tattvabahiṣkṛtāḥ<BR>
13,134.057d@015_3726	śrutividveṣiṇo nityaṃ te narā narakālayāḥ<BR>
13,134.057d@015_3727	nityaṃ vadanti ye mohād anṛtaṃ kaṭukaṃ vacaḥ<BR>
13,134.057d@015_3728	kṛtaghnāḥ piśunā ghorā bhavanti narakālayāḥ<BR>
13,134.057d@015_3729	hiṃsrāś corāś ca dhūrtāś ca paradārābhimarśinaḥ<BR>
13,134.057d@015_3730	nīcakarmakarā ye ca śaucamaṅgalavarjitāḥ<BR>
13,134.057d@015_3731	śrutividveṣiṇaḥ pāpā lokacāritradūṣakāḥ<BR>
13,134.057d@015_3732	evaṃyuktasamācārā jīvanto narakālayāḥ<BR>
13,134.057d@015_3733	lokodvegakarāś cānye paśavaś ca sarīsṛpāḥ<BR>
13,134.057d@015_3734	vṛkṣāḥ kaṇṭakino rūkṣās tādṛśān viddhi cāsurān<BR>
13,134.057d@015_3735	aparān devapakṣāṃs tu śṛṇu devi samāhitā<BR>
13,134.057d@015_3736	manovākkarmabhir nityam anukūlā bhavanti ye<BR>
13,134.057d@015_3737	tādṛśān amarān viddhi te narāḥ svargagāminaḥ<BR>
13,134.057d@015_3738	śaucārjavaparādhīnāḥ parārthaṃ na haranti ye<BR>
13,134.057d@015_3739	ye samāḥ sarvabhūteṣu te narāḥ svargagāminaḥ<BR>
13,134.057d@015_3740	bhayād vā vṛttihetor vā anṛtaṃ na bruvanti ye<BR>
13,134.057d@015_3741	satyaṃ vadanti satataṃ te narāḥ svargagāminaḥ<BR>
13,134.057d@015_3742	dhārmikāḥ śaucasaṃpannāḥ śuklā madhurabhāṣiṇaḥ<BR>
13,134.057d@015_3743	nākāryaṃ manasecchanti te narāḥ svargagāminaḥ<BR>
13,134.057d@015_3744	daridrā api ye ke cid yācitāḥ prītipūrvakam<BR>
13,134.057d@015_3745	dadaty eva ca yat kiṃ cit te narāḥ svargagāminaḥ<BR>
13,134.057d@015_3746	āstikā maṅgalaparāḥ satataṃ vṛddhasevinaḥ<BR>
13,134.057d@015_3747	puṇyakarmaparā nityaṃ te narāḥ svargagāminaḥ<BR>
13,134.057d@015_3748	svaduḥkham iva manyante pareṣāṃ duḥkhavedanām<BR>
13,134.057d@015_3749	śaktyā cābhyavapadyante te narāḥ svargagāminaḥ<BR>
13,134.057d@015_3750	vratino dānaśīlāś ca sukhaśīlāś ca mānavāḥ<BR>
13,134.057d@015_3751	ṛjavo mṛdavo nityaṃ te narāḥ svargagāminaḥ<BR>
13,134.057d@015_3752	guruśuśrūṣaṇaparā devabrāhmaṇapūjakāḥ<BR>
13,134.057d@015_3753	kṛtajñāḥ kṛtavidyāś ca te narāḥ svargagāminaḥ<BR>
13,134.057d@015_3754	jitendriyā jitakrodhā jitamānamadaspṛhāḥ<BR>
13,134.057d@015_3755	lobhamātsaryahīnā ye te narāḥ svargagāminaḥ<BR>
13,134.057d@015_3756	nirmamā nirahaṃkārāḥ svānukrośāḥ svabandhuṣu<BR>
13,134.057d@015_3757	dīnānukampino nityaṃ te narāḥ svargagāminaḥ<BR>
13,134.057d@015_3758	aihikena tu vṛttena pāratram anumīyate<BR>
13,134.057d@015_3759	evaṃvidhā narā loke jīvantaḥ svargagāminaḥ<BR>
13,134.057d@015_3760	yad anyac ca śubhaṃ loke prajānugrahakāri ca<BR>
13,134.057d@015_3761	paśavaś caiva vṛkṣāś ca prajānāṃ hitakāriṇaḥ<BR>
13,134.057d@015_3762	tādṛśān devapakṣasthān iti viddhi śubhānane<BR>
13,134.057d@015_3763	śubhāśubhamayaṃ loke sarvaṃ sthāvarajaṅgamam<BR>
13,134.057d@015_3764	umā<BR>
13,134.057d@015_3764	daivaṃ śubham iti prāhur āsuraṃ hy aśubhaṃ priye<BR>
13,134.057d@015_3765	bhagavan mānuṣāḥ ke cit kāladharmam upasthitāḥ<BR>
13,134.057d@015_3766	prāṇamokṣaṃ kathaṃ kṛtvā paratra hitam āpnuyuḥ<BR>
13,134.057d@015_3766	maheśvaraḥ<BR>
13,134.057d@015_3767	hanta te kathayiṣyāmi śṛṇu devi samāhitā<BR>
13,134.057d@015_3768	dvividhaṃ maraṇaṃ loke svabhāvād yatnatas tathā<BR>
13,134.057d@015_3769	tayoḥ svabhāvaṃ nopāyaṃ yatnajaṃ kāraṇodbhavam<BR>
13,134.057d@015_3770	etayor ubhayor devi vidhānaṃ śṛṇu śobhane<BR>
13,134.057d@015_3771	kalyākalyaśarīrasya yatnajaṃ dvividhaṃ smṛtam<BR>
13,134.057d@015_3772	yatnajaṃ nāma maraṇam ātmatyāgo mumūrṣayā<BR>
13,134.057d@015_3773	tatrākalyaśarīrasya jarā vyādhiś ca kāraṇam<BR>
13,134.057d@015_3774	mahāprasthānagamanaṃ tathā prāyopaveśanam<BR>
13,134.057d@015_3775	jalāvagāhanaṃ caiva agnicityāpraveśanam<BR>
13,134.057d@015_3776	evaṃ caturvidhaḥ prokta ātmatyāgo mumūrṣatām<BR>
13,134.057d@015_3777	eteṣāṃ kramayogena vidhānaṃ śṛṇu śobhane<BR>
13,134.057d@015_3778	svadharmayuktaṃ gārhasthyaṃ ciram ūḍhvā vidhānataḥ<BR>
13,134.057d@015_3779	tatrānṛṇyaṃ ca saṃprāpya vṛddho vā vyādhito 'pi vā<BR>
13,134.057d@015_3780	darśayitvā svadaurbalyaṃ sarvān evānumānya ca<BR>
13,134.057d@015_3781	saṃvidhāya svabandhūṃś ca karmaṇāṃ bharaṇaṃ tathā<BR>
13,134.057d@015_3782	dānāni vidhivat kṛtvā dharmakāryārtham ātmanaḥ<BR>
13,134.057d@015_3783	anujñāpya janaṃ sarvaṃ vācā madhurayā bruvan<BR>
13,134.057d@015_3784	ahataṃ vastram ācchādya baddhvā tat kuśarajjunā<BR>
13,134.057d@015_3785	upaspṛśya pratijñāya vyavasāyapuraḥsaram<BR>
13,134.057d@015_3786	parityajya tato grāmaṃ paścāt kuryād yathepsitam<BR>
13,134.057d@015_3787	mahāprasthānam icchec cet pratiṣṭhetottarāṃ diśam<BR>
13,134.057d@015_3788	bhūtvā tāvan nirāhāro yāvat prāṇavimokṣaṇam<BR>
13,134.057d@015_3789	ceṣṭāhānau śayitvāpi tanmanāḥ prāṇam utsṛjet<BR>
13,134.057d@015_3790	evaṃ puṇyakṛtāṃ lokān amalān pratipadyate<BR>
13,134.057d@015_3791	prāyopaveśanaṃ cecchet tenaiva vidhinā naraḥ<BR>
13,134.057d@015_3792	deśe puṇyatame śreṣṭhe nirāhāras tu saṃviśet<BR>
13,134.057d@015_3793	āprāṇāntaṃ śucir bhūtvā kurvan dānaṃ svaśaktitaḥ<BR>
13,134.057d@015_3794	hariṃ smaraṃs tyajet prāṇān eṣa dharmaḥ sanātanaḥ<BR>
13,134.057d@015_3795	evaṃ kalevaraṃ tyaktvā svargaloke mahīyate<BR>
13,134.057d@015_3796	agnipraveśanaṃ cecchet tenaiva vidhinā śubhe<BR>
13,134.057d@015_3797	kṛtvā kāṣṭhamayaṃ cityaṃ puṇyakṣetre nadīṣu vā<BR>
13,134.057d@015_3798	daivatebhyo namaskṛtya kṛtvā cāgniṃ pradakṣiṇam<BR>
13,134.057d@015_3799	bhūtvā śucir vyavasitaḥ praviśed agnisaṃstaram<BR>
13,134.057d@015_3800	so 'pi lokān yathānyāyaṃ prāpnuyāt puṇyakarmaṇām<BR>
13,134.057d@015_3801	jalāvagāhanaṃ cecchet tenaiva vidhinā śubhe<BR>
13,134.057d@015_3802	khyāte puṇyatame tīrthe nimajjet svakṛtaṃ smaran<BR>
13,134.057d@015_3803	so 'pi puṇyakṛtāṃ lokān nisargāt pratipadyate<BR>
13,134.057d@015_3804	tataḥ kalyaśarīrasya saṃtyāgaṃ śṛṇu tattvataḥ<BR>
13,134.057d@015_3805	rakṣārthaṃ kṣatriyasyeṣṭaḥ prajāpālanakāraṇāt<BR>
13,134.057d@015_3806	yodhānāṃ bhartṛpiṇḍārthaṃ gurvarthaṃ brahmacāriṇām<BR>
13,134.057d@015_3807	gobrāhmaṇārthaṃ grāmārthaṃ sarveṣāṃ ca vidhīyate<BR>
13,134.057d@015_3808	svarāṣṭrarakṣaṇārthaṃ vā kunṛpaiḥ pīḍitāḥ prajāḥ<BR>
13,134.057d@015_3809	moktukāmas tyajet prāṇān yuddhamārge yathāvidhi<BR>
13,134.057d@015_3810	susaṃnaddho vyavasitaḥ saṃpraviśyāparāṅmukhaḥ<BR>
13,134.057d@015_3811	evaṃ rājā mṛtaḥ sadyaḥ svargaloke mahīyate<BR>
13,134.057d@015_3812	tādṛśī sugatir nāsti kṣatriyasya viśeṣataḥ<BR>
13,134.057d@015_3813	bhṛtyo vā bhartṛpiṇḍārthaṃ bhartṛkarmaṇy upasthite<BR>
13,134.057d@015_3814	kurvaṃs tatra tu sāhāyyam ātmaprāṇānapekṣayā<BR>
13,134.057d@015_3815	svāmyarthaṃ saṃtyajet prāṇān puṇyāṃl lokān sa gacchati<BR>
13,134.057d@015_3816	spṛhaṇīyaḥ suragaṇais tatra nāsti vicāraṇā<BR>
13,134.057d@015_3817	evaṃ gobrāhmaṇārthaṃ vā dīnārthaṃ vā tyajet tanum<BR>
13,134.057d@015_3818	so 'pi puṇyam avāpnoti ānṛśaṃsyavyapekṣayā<BR>
13,134.057d@015_3819	ity ete jīvitatyāge mārgās te samudāhṛtāḥ<BR>
13,134.057d@015_3820	kāmāt krodhād bhayān mohād yadi cet saṃtyajet tanum<BR>
13,134.057d@015_3821	so 'nantaṃ narakaṃ yāti ātmahantṛtvakāraṇāt<BR>
13,134.057d@015_3822	svabhāvamaraṇaṃ nāma na tu cātmecchayā bhavet<BR>
13,134.057d@015_3823	tathā mṛtānāṃ yat kāryaṃ tan me śṛṇu yathāvidhi<BR>
13,134.057d@015_3824	tatrāpi bodhasaṃtyāgān mūḍhatyāgo viśiṣyate<BR>
13,134.057d@015_3825	bhūmau saṃveśayed dehaṃ narasya vinaśiṣyataḥ<BR>
13,134.057d@015_3826	nirjīvaṃ vṛṇuyāt sadyo vāsasā tu kalevaram<BR>
13,134.057d@015_3827	mālyagandhair alaṃkṛtya suvarṇena ca bhāmini<BR>
13,134.057d@015_3828	śmaśāne dakṣiṇe deśe citāgnau pradahen mṛtam<BR>
13,134.057d@015_3829	atha vā nikṣiped bhūmau śarīraṃ jīvavarjitam<BR>
13,134.057d@015_3830	divā ca śuklapakṣaś ca uttarāyaṇam eva ca<BR>
13,134.057d@015_3831	mumūrṣūṇāṃ praśastāni viparītaṃ tu garhitam<BR>
13,134.057d@015_3832	audakaṃ cāṣṭakāśrāddhaṃ bahubhir bahuśaḥ kṛtam<BR>
13,134.057d@015_3833	āpyāyanaṃ mṛtānāṃ tat paraloke bhavec chubham<BR>
13,134.057d@015_3834	etat sarvaṃ mayā proktaṃ mānuṣāṇāṃ hitāya ca<BR>
13,134.057d@015_3834	umā<BR>
13,134.057d@015_3835	devadeva namas te 'stu kālasūdana śaṃkara<BR>
13,134.057d@015_3836	lokeṣu vividhā dharmās tvatprasādān mayā śrutāḥ<BR>
13,134.057d@015_3837	viśiṣṭaṃ sarvadharmebhyaḥ śāśvataṃ dhruvam avyayam<BR>
13,134.057d@015_3838	śrotum icchāmy ahaṃ dharmaṃ tatra muhyati me manaḥ<BR>
13,134.057d@015_3839	ke cin mokṣaṃ praśaṃsanti ke cid yajñaphalaṃ dvijāḥ<BR>
13,134.057d@015_3840	vānaprasthaṃ punaḥ ke cid gārhasthyaṃ ke cid āśramam<BR>
13,134.057d@015_3841	rājadharmāśrayaṃ ke cit ke cit svādhyāyam eva ca<BR>
13,134.057d@015_3842	brahmacaryāśramaṃ ke cit ke cid vāksaṃyamāśrayam<BR>
13,134.057d@015_3843	mātaraṃ pitaraṃ ke cit sevamānā divaṃ gatāḥ<BR>
13,134.057d@015_3844	ahiṃsayāparaḥ svarge satyena ca mahīyate<BR>
13,134.057d@015_3845	āhave 'bhimukhāḥ ke cin nihatās tridivaṃ gatāḥ<BR>
13,134.057d@015_3846	ke cid uñchavrate siddhāḥ svargamārgaṃ samāśritāḥ<BR>
13,134.057d@015_3847	ārjavenāpare yuktā hatāś cānārjavair janaiḥ<BR>
13,134.057d@015_3848	ṛjavo nākapṛṣṭhe tu śuddhātmānaḥ pratiṣṭhitāḥ<BR>
13,134.057d@015_3849	evaṃ bahuvidhair loke dharmadvāraiḥ susaṃvṛtaiḥ<BR>
13,134.057d@015_3850	mamāpi matir āviddhā meghalekheva vāyunā<BR>
13,134.057d@015_3851	etasmin saṃśayasthāne saṃśayacchedakāri yat<BR>
13,134.057d@015_3852	nāradaḥ<BR>
13,134.057d@015_3852	vacanaṃ brūhi deveśa niścayajñānasaṃjñitam<BR>
13,134.057d@015_3853	evaṃ pṛṣṭaḥ svayaṃ devyā mahādevaḥ pinākadhṛk<BR>
13,134.057d@015_3854	provāca madhuraṃ vākyaṃ sūkṣmam adhyātmasaṃjñitam<BR>
13,134.057d@015_3854	maheśvaraḥ<BR>
13,134.057d@015_3855	nyāyatas tvaṃ mahābhāge śrotukāmāsi niścayam<BR>
13,134.057d@015_3856	etad eva viśiṣṭaṃ te yat tvaṃ pṛcchasi māṃ priye<BR>
13,134.057d@015_3857	sarvatra vihito dharmaḥ svargalokaphalāśritaḥ<BR>
13,134.057d@015_3858	bahudvārasya dharmasya nehāsti viphalā kriyā<BR>
13,134.057d@015_3859	yasmin yasmiṃś ca viṣaye yo yo yāti viniścayam<BR>
13,134.057d@015_3860	taṃ tam evābhijānāti nānyaṃ dharmaṃ śucismite<BR>
13,134.057d@015_3861	śṛṇu devi samāsena mokṣajñānam anuttamam<BR>
13,134.057d@015_3862	etad dhi sarvadharmāṇāṃ viśiṣṭaṃ guhyam avyayam<BR>
13,134.057d@015_3863	nāsti mokṣāt paraṃ devi mokṣa eva parā gatiḥ<BR>
13,134.057d@015_3864	sukham ātyantikaṃ śreṣṭham anivarti ca tad viduḥ<BR>
13,134.057d@015_3865	nātra devi jarāmṛtyū śoko vā duḥkham eva vā<BR>
13,134.057d@015_3866	anuttamam acintyaṃ ca tad devi paramaṃ sukham<BR>
13,134.057d@015_3867	jñānānām uttamaṃ jñānaṃ mokṣajñānaṃ vidur budhāḥ<BR>
13,134.057d@015_3868	ṛṣibhir devasaṃghaiś ca procyate paramaṃ padam<BR>
13,134.057d@015_3869	nityam akṣaram akṣobhyam ajaraṃ śāśvataṃ śivam<BR>
13,134.057d@015_3870	uśanti tat padaṃ prājñāḥ spṛhaṇīyaṃ surāsuraiḥ<BR>
13,134.057d@015_3871	duḥkhādi ca durantaṃ ca saṃkṣayaṃ ca virodhi ca<BR>
13,134.057d@015_3872	mithaḥ satatakāryaṃ ca trivargaṃ sukham ucyate<BR>
13,134.057d@015_3873	tasmān mokṣaḥ pradhānas tu trivargāc ca viśeṣataḥ<BR>
13,134.057d@015_3874	mokṣasya tasya mārgo 'yaṃ śrūyatāṃ śubhalakṣaṇe<BR>
13,134.057d@015_3875	brahmādisthāvarāntaś ca saṃsāro 'yaṃ pravartate<BR>
13,134.057d@015_3876	śokavyādhijarādoṣair maraṇena ca saṃyutaḥ<BR>
13,134.057d@015_3877	yathā jyotirgaṇā vyomni nivartante punaḥ punaḥ<BR>
13,134.057d@015_3878	saṃsāre prāṇinaḥ sarve nivartante tathā punaḥ<BR>
13,134.057d@015_3879	tatra saṃsāracakrasya mokṣo jñānena dṛśyate<BR>
13,134.057d@015_3880	adhyātmatattvavijñānaṃ jñānam ity abhidhīyate<BR>
13,134.057d@015_3881	jñānasya grahaṇopāyam ācāraṃ jñāninas tathā<BR>
13,134.057d@015_3882	yathāvat saṃpravakṣyāmi tattvam ekamanāḥ śṛṇu<BR>
13,134.057d@015_3883	brāhmaṇaḥ kṣatriyo vāpi bhūtvā pūrvaṃ gṛhe sthitaḥ<BR>
13,134.057d@015_3884	ānṛṇyaṃ sarvataḥ prāpya tatas tān saṃtyajed gṛhān<BR>
13,134.057d@015_3885	tataḥ saṃtyajya gārhasthyaṃ niścito vanam āśrayet<BR>
13,134.057d@015_3886	vane gurusamājñāto dīkṣeta vidhipūrvakam<BR>
13,134.057d@015_3887	dīkṣāṃ prāpya yathānyāyaṃ svavṛttaṃ paripālayet<BR>
13,134.057d@015_3888	gṛhṇīyād apy upādhyāyān mokṣajñānam atandritaḥ<BR>
13,134.057d@015_3889	dvividhaś ca punar mokṣaḥ sāṃkhyo yoga iti smṛtaḥ<BR>
13,134.057d@015_3890	pañcaviṃśativijñānaṃ sāṃkhyam ity abhidhīyate<BR>
13,134.057d@015_3891	aiśvaryaṃ devasāyujyaṃ yogaśāstrasya nirṇaye<BR>
13,134.057d@015_3892	tayor anyataraṃ jñānaṃ śṛṇuyāc chiṣyatāṃ gataḥ<BR>
13,134.057d@015_3893	nāmuṇḍo nāpy akāṣāyī nāpy asaṃvatsaroṣitaḥ<BR>
13,134.057d@015_3894	sāṃkhyayogau na ca śrāvyau guruṇā snehapūrvakam<BR>
13,134.057d@015_3895	samaḥ śītoṣṇaharṣādīn viṣaheta sadā muniḥ<BR>
13,134.057d@015_3896	adhṛṣyaḥ kṣutpipāsābhyāṃ bhavej jñānasamādhinā<BR>
13,134.057d@015_3897	na kurvītānyam ārambham anivedya svakaṃ gurum<BR>
13,134.057d@015_3898	chāyābhūto 'parityāgī nityam eva bhaved gurau<BR>
13,134.057d@015_3899	indriyāṇīndriyārthebhya ucitebhyo nivartayet<BR>
13,134.057d@015_3900	tyajet saṃkalpajān granthīn sadā dhyānaparo bhavet<BR>
13,134.057d@015_3901	kuṇḍikāṃ carma saṃśikyaṃ chatraṃ yaṣṭim upānahau<BR>
13,134.057d@015_3902	cailam ity eva naiteṣu sthāpayet svāmyam ātmanaḥ<BR>
13,134.057d@015_3903	guroḥ pūrvaṃ samuttiṣṭhej jaghanyaṃ tasya saṃviśet<BR>
13,134.057d@015_3904	nānanujñāpya bhartāram āvaśyakam api vrajet<BR>
13,134.057d@015_3905	dvir ahnaḥ snānaśāṭena saṃdhyayor abhiṣecanam<BR>
13,134.057d@015_3906	ekakālāśanaṃ cāsya vihitaṃ yatibhiḥ purā<BR>
13,134.057d@015_3907	bhaikṣaṃ sarvatra gṛhṇīyāc cintayet satataṃ niśi<BR>
13,134.057d@015_3908	kāraṇe cāpi saṃprāpte na kupyeta kadā cana<BR>
13,134.057d@015_3909	brahmacaryaṃ vane vāsaḥ śaucam indriyasaṃyamaḥ<BR>
13,134.057d@015_3910	dayā ca sarvabhūteṣu tasya dharmaḥ sanātanaḥ<BR>
13,134.057d@015_3911	vimuktaḥ sarvapāpebhyo laghvāhāro jitendriyaḥ<BR>
13,134.057d@015_3912	ātmayuktaḥ parāṃ buddhiṃ labhate pāpanāśinīm<BR>
13,134.057d@015_3913	yadā bhāvaṃ na kurute sarvabhūteṣu pāpakam<BR>
13,134.057d@015_3914	karmaṇā manasā vācā brahma saṃpadyate tadā<BR>
13,134.057d@015_3915	anīrṣyur anahaṃkāro vimuktaḥ sarvabandhanaiḥ<BR>
13,134.057d@015_3916	brāhmaṃ padam avāpnoti yat prāpya na nivartate<BR>
13,134.057d@015_3917	ubhe satyānṛte tyaktvā śokānandau bhayābhaye<BR>
13,134.057d@015_3918	priyāpriye parityajya brahmabhūyāya kalpate<BR>
13,134.057d@015_3919	nirmamo nirahaṃkāro nirdvaṃdvo vītamatsaraḥ<BR>
13,134.057d@015_3920	vītaśokabhayābādhaḥ padaṃ prāpnoty anuttamam<BR>
13,134.057d@015_3921	tulyanindāstutir maunī samaloṣṭāśmakāñcanaḥ<BR>
13,134.057d@015_3922	samaḥ śatrau ca mitre ca nirvāṇam adhigacchati<BR>
13,134.057d@015_3923	evaṃyuktasamācāras tatparo 'dhyātmacintakaḥ<BR>
13,134.057d@015_3924	maheśvaraḥ<BR>
13,134.057d@015_3924	jñānābhyāsena tenaiva prāpnoti paramāṃ gatim<BR>
13,134.057d@015_3925	anudvignamater jantor asmin saṃsāramaṇḍale<BR>
13,134.057d@015_3926	śokavyādhijarāduḥkhe nirvāṇaṃ nopapadyate<BR>
13,134.057d@015_3927	tasmād udvegajananaṃ manovasthāpanaṃ tathā<BR>
13,134.057d@015_3928	jñānaṃ te saṃpravakṣyāmi tanmūlam amṛtaṃ hi vai<BR>
13,134.057d@015_3929	śokasthānasahasrāṇi bhayasthānaśatāni ca<BR>
13,134.057d@015_3930	divase divase mūḍham āviśanti na paṇḍitam<BR>
13,134.057d@015_3931	naṣṭe dhane vā dāre vā putre pitari vā mṛte<BR>
13,134.057d@015_3932	aho duḥkham iti dhyāyañ śokasya padam āvrajet<BR>
13,134.057d@015_3933	dravyeṣu samatīteṣu ye guṇās tān na cintayet<BR>
13,134.057d@015_3934	tān anādriyamāṇasya śokabandhaḥ praṇaśyati<BR>
13,134.057d@015_3935	saṃprayogād aniṣṭasya viprayogāt priyasya ca<BR>
13,134.057d@015_3936	mānuṣā mānasair duḥkhaiḥ saṃyujyante 'lpabuddhayaḥ<BR>
13,134.057d@015_3937	mṛtaṃ vā yadi vā naṣṭaṃ yo 'tītam anuśocati<BR>
13,134.057d@015_3938	saṃtāpena ca yujyeta tac cāsya na nivartate<BR>
13,134.057d@015_3939	utpanne tv iha mānuṣye garbhaprabhṛti mānavam<BR>
13,134.057d@015_3940	vividhāny upavartante duḥkhāni ca sukhāni ca<BR>
13,134.057d@015_3941	tayor ekataro mārgo yady enam abhisaṃnamet<BR>
13,134.057d@015_3942	sukhaṃ prāpya na saṃhṛṣyed duḥkhaṃ prāpya na saṃjvaret<BR>
13,134.057d@015_3943	doṣadarśī bhavet tatra yatra snehaḥ pravartate<BR>
13,134.057d@015_3944	aniṣṭenānvitaṃ paśyed yathā kṣipraṃ virajyate<BR>
13,134.057d@015_3945	yathā kāṣṭhaṃ ca kāṣṭhaṃ ca sameyātāṃ mahodadhau<BR>
13,134.057d@015_3946	sametya ca vyapeyātāṃ tadvaj jñātisamāgamaḥ<BR>
13,134.057d@015_3947	adarśanād āpatitāḥ punaś cādarśanaṃ gatāḥ<BR>
13,134.057d@015_3948	snehas tatra na kartavyo viprayogo hi tair dhruvam<BR>
13,134.057d@015_3949	kuṭumbaṃ putradāraṃ ca śarīraṃ dhanasaṃcayaḥ<BR>
13,134.057d@015_3950	pārakyam adhruvaṃ sarvaṃ kiṃ svaṃ sukṛtaduṣkṛte<BR>
13,134.057d@015_3951	putradārakuṭumbeṣu saktāḥ sīdanti jantavaḥ<BR>
13,134.057d@015_3952	saraḥpaṅkārṇave magnā jīrṇā iva mahāgajāḥ<BR>
13,134.057d@015_3953	mātāpitṛsahasrāṇi putradāraśatāni ca<BR>
13,134.057d@015_3954	asaṃkhyeyāny atītāni tathaivānāgatāni ca<BR>
13,134.057d@015_3955	na teṣāṃ ca mayā kāryaṃ na kāryaṃ mama tair api<BR>
13,134.057d@015_3956	atītam anatītaṃ tad iti paśyan na muhyati<BR>
13,134.057d@015_3957	duḥkhopaghāte śārīre mānase vā samutthite<BR>
13,134.057d@015_3958	yasmin na śakyate kartuṃ yatnāt tan nānucintayet<BR>
13,134.057d@015_3959	yannimittaṃ bhavec chokas trāso vā duḥkham eva vā<BR>
13,134.057d@015_3960	āyāso vā yatomūlas tad ekāṅgam api tyajet<BR>
13,134.057d@015_3961	anityaṃ yauvanaṃ rūpaṃ jīvitaṃ ratnasaṃcayaḥ<BR>
13,134.057d@015_3962	aiśvaryaṃ svasthatā ceti na muhyet tatra paṇḍitaḥ<BR>
13,134.057d@015_3963	sukham ekāntato nāsti śakrasyāpi triviṣṭape<BR>
13,134.057d@015_3964	tatrāpi sumahad duḥkhaṃ sukham alpataraṃ bhavet<BR>
13,134.057d@015_3965	na nityaṃ labhate duḥkhaṃ na nityaṃ labhate sukham<BR>
13,134.057d@015_3966	sukhasyānantaraṃ duḥkhaṃ duḥkhasyānantaraṃ sukham<BR>
13,134.057d@015_3967	kṣayāntā nicayāḥ sarve patanāntāḥ samucchrayāḥ<BR>
13,134.057d@015_3968	saṃyogā viprayogāntā maraṇāntaṃ ca jīvitam<BR>
13,134.057d@015_3969	ucchrayān vinipātāṃś ca dṛṣṭvā pratyakṣataḥ svayam<BR>
13,134.057d@015_3970	anityam asukhaṃ ceti vyavasyet sarvam eva ca<BR>
13,134.057d@015_3971	arthānām ārjane duḥkham ārjitānāṃ ca rakṣaṇe<BR>
13,134.057d@015_3972	nāśe duḥkhaṃ vyaye duḥkhaṃ dhig arthaṃ duḥkhabhājanam<BR>
13,134.057d@015_3973	arthavantaṃ naraṃ nityaṃ pañca nighnanti śatravaḥ<BR>
13,134.057d@015_3974	rājataskaradāyādā bhūtāni kṣaya eva ca<BR>
13,134.057d@015_3975	artha eva hy anarthasya mūlam ity avadhāraya<BR>
13,134.057d@015_3976	na hy anarthāḥ prabādhante naram arthavivarjitam<BR>
13,134.057d@015_3977	arthaprāptir mahad duḥkham ākiṃcanyaṃ paraṃ sukham<BR>
13,134.057d@015_3978	upadraveṣu cārthānāṃ duḥkhaṃ hi niyataṃ bhavet<BR>
13,134.057d@015_3979	dhanalābhena tṛṣṇāyā na tṛptir upalabhyate<BR>
13,134.057d@015_3980	labdhvā bhūyo vivardheta samidbhir iva pāvakaḥ<BR>
13,134.057d@015_3981	jitvāpi pṛthivīṃ kṛtsnāṃ catuḥsāgaramekhalām<BR>
13,134.057d@015_3982	sāgarāṇāṃ punaḥ pāraṃ jetum icchaty asaṃśayam<BR>
13,134.057d@015_3983	alaṃ parigraheṇeha doṣavān hi parigrahaḥ<BR>
13,134.057d@015_3984	kośakāraḥ kṛmir devi badhyate hi parigrahāt<BR>
13,134.057d@015_3985	ya ekāṃ pṛthivīṃ kṛtsnām ekacchatrāṃ praśāsti ca<BR>
13,134.057d@015_3986	ekasminn eva rāṣṭre tu sa cāpi nivasen nṛpaḥ<BR>
13,134.057d@015_3987	tasmin rāṣṭre 'pi nagaram ekam evādhitiṣṭhati<BR>
13,134.057d@015_3988	nagare 'pi gṛhaṃ caikaṃ bhavet tasya niveśanam<BR>
13,134.057d@015_3989	eka eva pratiṣṭhā syād āvāsaṃ tadgṛhe 'pi ca<BR>
13,134.057d@015_3990	āvāse śayanaṃ caikaṃ niśi yatra pralīyate<BR>
13,134.057d@015_3991	śayanasyārdham evāsya striyās tv ardhaṃ vidhīyate<BR>
13,134.057d@015_3992	tad anena prasaṅgena svalpenaiva hi yujyate<BR>
13,134.057d@015_3993	sarvaṃ mameti saṃmūḍho janaḥ paśyati bāliśaḥ<BR>
13,134.057d@015_3994	evaṃ sarvopabhogeṣu svalpam asya prayojanam<BR>
13,134.057d@015_3995	taṇḍulaprasthamātreṇa yātrā syāt sarvadehinām<BR>
13,134.057d@015_3996	tato bhūyastaro bhāgo duḥkhāya patanāya ca<BR>
13,134.057d@015_3997	nāsti tṛṣṇāsamaṃ duḥkhaṃ nāsti tyāgasamaṃ sukham<BR>
13,134.057d@015_3998	sarvān kāmān parityajya brahmabhūyāya kalpate<BR>
13,134.057d@015_3999	yā dustyajā durmatibhir yā na jīryati jīryataḥ<BR>
13,134.057d@015_4000	yo 'sau prāṇāntiko rogas tāṃ tṛṣṇāṃ tyajataḥ sukham<BR>
13,134.057d@015_4001	na jātu kāmaḥ kāmānām upabhogena śāmyati<BR>
13,134.057d@015_4002	haviṣā kṛṣṇavartmeva bhūya evābhivardhate<BR>
13,134.057d@015_4003	alābheneha kāmānāṃ kāmāṃs tyajati paṇḍitaḥ<BR>
13,134.057d@015_4004	āyāsavikaṭas tīvraḥ kāmāgnis tarṣaṇāraṇiḥ<BR>
13,134.057d@015_4005	indriyārtheṣu saṃmohāt pacaty akuśalaṃ janam<BR>
13,134.057d@015_4006	yat pṛthivyāṃ vrīhiyavaṃ hiraṇyaṃ paśavaḥ striyaḥ<BR>
13,134.057d@015_4007	nālam ekasya paryāptam iti paśyan na muhyati<BR>
13,134.057d@015_4008	yac ca kāmasukhaṃ loke yac ca divyaṃ mahat sukham<BR>
13,134.057d@015_4009	tṛṣṇākṣayasukhasyaite nārhataḥ ṣoḍaśīṃ kalām<BR>
13,134.057d@015_4010	indriyāṇīndriyārtheṣu naiva dhīro niyojayet<BR>
13,134.057d@015_4011	manaḥṣaṣṭhāni saṃyamya nityam ātmani yojayet<BR>
13,134.057d@015_4012	indriyāṇāṃ visargeṇa doṣam ṛcchaty asaṃśayam<BR>
13,134.057d@015_4013	saṃniyamya tu tāny eva tataḥ siddhim avāpnuyāt<BR>
13,134.057d@015_4014	ṣaṇṇām ātmani yuktānām aiśvaryaṃ yo 'dhigacchati<BR>
13,134.057d@015_4015	na sa pāpair na cānarthaiḥ saṃyujyeta vicakṣaṇaḥ<BR>
13,134.057d@015_4016	apramattaḥ sadā rakṣed indriyāṇi vicakṣaṇaḥ<BR>
13,134.057d@015_4017	arakṣiteṣu teṣv āśu naro narakam eti hi<BR>
13,134.057d@015_4018	hṛdi kāmamayaś citro mohasaṃcayasaṃbhavaḥ<BR>
13,134.057d@015_4019	ajñānarūḍhamūlas tu vidhitsāpariṣecanaḥ<BR>
13,134.057d@015_4020	roṣalobhamahāskandhaḥ purāduṣkṛtasāravān<BR>
13,134.057d@015_4021	āyāsaviṭapas tīvraḥ śokapuṣpo bhayāṅkuraḥ<BR>
13,134.057d@015_4022	nānāsaṃkalpapatrāḍhyaḥ pramādaparivardhitaḥ<BR>
13,134.057d@015_4023	mahatībhiḥ pipāsābhiḥ samantāt parivardhitaḥ<BR>
13,134.057d@015_4024	saṃrohaty akṛtaprajñaḥ pādapaḥ kāmasaṃbhavaḥ<BR>
13,134.057d@015_4025	naiva rohati tattvajñe rūḍho vā chidyate punaḥ<BR>
13,134.057d@015_4026	kṛcchropāyeṣv anityeṣu niḥsāreṣu caleṣu ca<BR>
13,134.057d@015_4027	duḥkhādiṣu duranteṣu kāmabhogeṣu kā ratiḥ<BR>
13,134.057d@015_4028	yena saṃvatsaro dṛṣṭaḥ sakṛt kāmaś ca sevitaḥ<BR>
13,134.057d@015_4029	tena sarvam idaṃ dṛṣṭaṃ punarāvartakaṃ jagat<BR>
13,134.057d@015_4030	bhogā bhuktā manuṣyeṇa svapnā iva bhavanti te<BR>
13,134.057d@015_4031	svapnopabhogatulyeṣu kāmabhogeṣu kā ratiḥ<BR>
13,134.057d@015_4032	indriyeṣu ca jīryatsu chidyamāne tathāyuṣi<BR>
13,134.057d@015_4033	purastāc ca sthite mṛtyau kiṃ sukhaṃ paśyataḥ śubhe<BR>
13,134.057d@015_4034	vyādhibhiḥ pīḍyamānasya nityaṃ śārīramānasaiḥ<BR>
13,134.057d@015_4035	narasyākṛtakṛtyasya kiṃ sukhaṃ bhavati priye<BR>
13,134.057d@015_4036	saṃcinvānakam evārthaṃ kāmānām avitṛptakam<BR>
13,134.057d@015_4037	vyāghraḥ paśum ivāraṇye mṛtyur ādāya gacchati<BR>
13,134.057d@015_4038	janmamṛtyujarāduḥkhaiḥ satataṃ samabhidrutaḥ<BR>
13,134.057d@015_4039	umā<BR>
13,134.057d@015_4039	saṃsāre pacyamānas tu pāpān nodvijate janaḥ<BR>
13,134.057d@015_4040	kenopāyena martyānāṃ nivartete jarāntakau<BR>
13,134.057d@015_4041	yady asti bhagavan mahyam etad ācakṣva māciram<BR>
13,134.057d@015_4042	tapasā vā sumahatā karmaṇā vā śrutena vā<BR>
13,134.057d@015_4043	maheśvaraḥ<BR>
13,134.057d@015_4043	rasāyanaprayogair vā kenātyeti jarāntakau<BR>
13,134.057d@015_4044	naitad asti mahābhāge jarāmṛtyunivartanam<BR>
13,134.057d@015_4045	sarvalokeṣu jānīhi mokṣād anyatra bhāmini<BR>
13,134.057d@015_4046	na dhanena na rājyena nogreṇa tapasāpi vā<BR>
13,134.057d@015_4047	maraṇaṃ nātivartante vinā muktyā śarīriṇaḥ<BR>
13,134.057d@015_4048	aśvamedhasahasreṇa vājapeyaśatena ca<BR>
13,134.057d@015_4049	na taranti jarāmṛtyū nirvāṇādhigamād vinā<BR>
13,134.057d@015_4050	aiśvaryaṃ dhanadhānyaṃ ca vidyā lābhas tapas tathā<BR>
13,134.057d@015_4051	rasāyanaprayogaś ca na taranti jarāntakau<BR>
13,134.057d@015_4052	dānayajñatapaḥśīlā rasāyanavido 'pi vā<BR>
13,134.057d@015_4053	svādhyāyaniratā vāpi na taranti jarāntakau<BR>
13,134.057d@015_4054	devadānavagandharvakiṃnaroragarākṣasān<BR>
13,134.057d@015_4055	svavaśe kurute kālo na kālasyāsty agocaraḥ<BR>
13,134.057d@015_4056	na hy ahāni nivartante na māsā na punaḥ kṣapāḥ<BR>
13,134.057d@015_4057	so 'yaṃ prapadyate 'dhvānam ajasraṃ dhruvam avyayam<BR>
13,134.057d@015_4058	sravanti na nivartante srotāṃsi saritām iva<BR>
13,134.057d@015_4059	āyur ādāya martyānām ahorātrāṇi saṃtatam<BR>
13,134.057d@015_4060	jīvitaṃ sarvabhūtānām akṣayaḥ kṣapayann asau<BR>
13,134.057d@015_4061	ādityo hy astam abhyeti punaḥ punar udeti ca<BR>
13,134.057d@015_4062	yasyāṃ rātryāṃ vyatītāyām āyur alpataraṃ bhavet<BR>
13,134.057d@015_4063	gādhodake matsya iva kiṃ nu tasya kumāratā<BR>
13,134.057d@015_4064	maraṇaṃ hi śarīrasya niyataṃ dhruvam eva ca<BR>
13,134.057d@015_4065	tiṣṭhann eva kṣaṇaṃ sarvaḥ kālasyaiti vaśaṃ punaḥ<BR>
13,134.057d@015_4066	na mriyeran na jīryeran yadi syuḥ sarvadehinaḥ<BR>
13,134.057d@015_4067	na cāniṣṭaṃ pravarteta śoko vā prāṇināṃ kva cit<BR>
13,134.057d@015_4068	apramattaḥ pramatteṣu kālo bhūteṣu tiṣṭhati<BR>
13,134.057d@015_4069	apramattasya kālasya kṣayaṃ prāpto na mucyate<BR>
13,134.057d@015_4070	śvaḥ kāryam adya kurvīta pūrvāhṇe cāparāhṇikam<BR>
13,134.057d@015_4071	ko hi tad veda yatrāsau mṛtyunā nābhivīkṣitaḥ<BR>
13,134.057d@015_4072	varṣāsv idaṃ kariṣyāmi idaṃ grīṣmavasantayoḥ<BR>
13,134.057d@015_4073	iti bālaś cintayati antarāyaṃ na budhyate<BR>
13,134.057d@015_4074	idaṃ me syād idaṃ me syād ity evaṃmanaso narāḥ<BR>
13,134.057d@015_4075	anavāpteṣu kāmeṣu hriyante maraṇaṃ prati<BR>
13,134.057d@015_4076	kālapāśena baddhānām ahany ahani jīryatām<BR>
13,134.057d@015_4077	kā śraddhā prāṇināṃ mārge viṣame bhramatāṃ sadā<BR>
13,134.057d@015_4078	yuvaiva dharmaśīlaḥ syād animittaṃ hi jīvitam<BR>
13,134.057d@015_4079	phalānām iva pakvānāṃ sadā hi patanād bhayam<BR>
13,134.057d@015_4080	martyasya kim u tair dāraiḥ putrair bhogaiḥ priyair api<BR>
13,134.057d@015_4081	ekāhnā sarvam utsṛjya mṛtyor hi vaśam eyivān<BR>
13,134.057d@015_4082	jāyamānāṃś ca saṃprekṣya mriyamāṇāṃs tathaiva ca<BR>
13,134.057d@015_4083	na saṃvego 'sti cet puṃsaḥ kāṣṭhaloṣṭasamo hi saḥ<BR>
13,134.057d@015_4084	vināśino hy adhruvajīvitasya<BR>
13,134.057d@015_4085	kiṃ bandhubhir mitraparigrahaiś ca<BR>
13,134.057d@015_4086	vihāya yad gacchati sarvam eva<BR>
13,134.057d@015_4087	kṣaṇena gatvā na nivartate ca<BR>
13,134.057d@015_4088	evaṃ cintayato nityaṃ sarvārthānām anityatām<BR>
13,134.057d@015_4089	udvego jāyate nityaṃ nirvāṇasya puraḥsaraḥ<BR>
13,134.057d@015_4090	tenodvegena cāpy asya vimarśo jāyate punaḥ<BR>
13,134.057d@015_4091	vimarśenātha vairāgyaṃ sarvatrāsyopajāyate<BR>
13,134.057d@015_4092	vairāgyeṇa parāṃ śāntiṃ labhante mānavāḥ śubhe<BR>
13,134.057d@015_4093	mokṣasyopaniṣad devi vairāgyam iti kīrtitam<BR>
13,134.057d@015_4094	etat te kathitaṃ devi vairāgyotpādanaṃ vacaḥ<BR>
13,134.057d@015_4095	maheśvaraḥ<BR>
13,134.057d@015_4095	etat sarvaṃ hi saṃcintya mucyante hi mumukṣavaḥ<BR>
13,134.057d@015_4096	sāṃkhyajñānaṃ pravakṣyāmi yathāvat te śucismite<BR>
13,134.057d@015_4097	yaj jñātvā na punar martyaḥ saṃsāreṣu pravartate<BR>
13,134.057d@015_4098	jñānenaiva vimuktās te sāṃkhyāḥ saṃnyāsakovidāḥ<BR>
13,134.057d@015_4099	śārīraṃ tu tapo ghoraṃ sāṃkhyāḥ prāhur nirarthakam<BR>
13,134.057d@015_4100	pañcaviṃśatikaṃ jñānaṃ teṣāṃ jñānam iti smṛtam<BR>
13,134.057d@015_4101	mūlaprakṛtir avyaktam avyaktāj jāyate mahān<BR>
13,134.057d@015_4102	mahato 'bhūd ahaṃkāras tasmāt tanmātrapañcakam<BR>
13,134.057d@015_4103	indriyāṇi daśaikaṃ ca tanmātrebhyo bhavanty uta<BR>
13,134.057d@015_4104	tebhyo bhūtāni pañca syur iti kṣetrasamuccayaḥ<BR>
13,134.057d@015_4105	asya kṣetrasya saṃkṣepaś caturviṃśatir iṣyate<BR>
13,134.057d@015_4106	pañcaviṃśatir ity āhuḥ puruṣeṇeha saṃkhyayā<BR>
13,134.057d@015_4107	sattvaṃ rajas tama iti guṇāḥ prakṛtisaṃbhavāḥ<BR>
13,134.057d@015_4108	taiḥ sṛjaty akhilaṃ lokaṃ prakṛtiḥ svātmajair guṇaiḥ<BR>
13,134.057d@015_4109	icchā dveṣaḥ sukhaṃ duḥkhaṃ saṃghātaś cetanā dhṛtiḥ<BR>
13,134.057d@015_4110	vikārāḥ prakṛteś caite veditavyā manīṣibhiḥ<BR>
13,134.057d@015_4111	lakṣaṇaṃ cāpi sarveṣāṃ vikalpaṃ cāditaḥ pṛthak<BR>
13,134.057d@015_4112	vistareṇa pravakṣyāmi tasya vyākhyām imāṃ śṛṇu<BR>
13,134.057d@015_4113	nityam ekam aṇu vyāpi kriyāhīnam ahetukam<BR>
13,134.057d@015_4114	agrāhyam indriyaiḥ sarvair etad avyaktalakṣaṇam<BR>
13,134.057d@015_4115	avyaktaṃ prakṛtir mūlaṃ pradhānaṃ yonir avyayam<BR>
13,134.057d@015_4116	avyaktasyaiva nāmāni śabdaiḥ paryāyavācakaiḥ<BR>
13,134.057d@015_4117	tat sūkṣmatvād anirdeśyaṃ tat sad ity abhidhīyate<BR>
13,134.057d@015_4118	tanmūlaṃ ca jagat sarvaṃ tanmūlā sṛṣṭir iṣyate<BR>
13,134.057d@015_4119	sattvādayaḥ prakṛtijā guṇās tān prabravīmy aham<BR>
13,134.057d@015_4120	sukhaṃ tuṣṭiḥ prakāśaś ca trayas te sāttvikā guṇāḥ<BR>
13,134.057d@015_4121	rāgadveṣau sukhaṃ duḥkhaṃ stambhaś ca rajaso guṇāḥ<BR>
13,134.057d@015_4122	aprakāśo bhayaṃ mohas tandrī ca tamaso guṇāḥ<BR>
13,134.057d@015_4123	śraddhā praharṣo vijñānam asaṃmoho dayā dhṛtiḥ<BR>
13,134.057d@015_4124	sattve pravṛddhe vardhante viparīte viparyayaḥ<BR>
13,134.057d@015_4125	kāmaḥ krodho manastāpo droho lobhas tathā tṛṣā<BR>
13,134.057d@015_4126	pravṛddhe parivardhante rajasy etāni nityaśaḥ<BR>
13,134.057d@015_4127	viṣādaḥ saṃśayo mohas tandrī nidrā bhayaṃ tathā<BR>
13,134.057d@015_4128	tamasy etāni vardhante pravṛddhe hetvahetubhiḥ<BR>
13,134.057d@015_4129	evam anyonyam etāni vardhante ca punaḥ punaḥ<BR>
13,134.057d@015_4130	hīyante ca tathā nityam abhibhūtāni bhūribhiḥ<BR>
13,134.057d@015_4131	tatra yat prītisaṃyuktaṃ kāye manasi vā bhavet<BR>
13,134.057d@015_4132	vartate sāttviko bhāva ity upekṣeta tat tathā<BR>
13,134.057d@015_4133	yadā saṃtāpasaṃyuktaṃ cittakṣobhakaraṃ bhavet<BR>
13,134.057d@015_4134	vartate raja ity evaṃ tadā tad abhicintayet<BR>
13,134.057d@015_4135	yadā saṃmohasaṃyuktaṃ yad viṣādakaraṃ bhavet<BR>
13,134.057d@015_4136	apratarkyam avijñeyaṃ tamas tad upadhārayet<BR>
13,134.057d@015_4137	samāsāt sāttviko dharmaḥ samāsād rājasaṃ dhanam<BR>
13,134.057d@015_4138	samāsāt tāmasaḥ kāmas trivarge triguṇakramāt<BR>
13,134.057d@015_4139	brahmādidevasṛṣṭir yā sāttvikīti prakīrtyate<BR>
13,134.057d@015_4140	rājasī mānuṣī sṛṣṭis tiryagyonis tu tāmasī<BR>
13,134.057d@015_4141	ūrdhvaṃ gacchanti sattvasthā madhye tiṣṭhanti rājasāḥ<BR>
13,134.057d@015_4142	jaghanyaguṇavṛttisthā adho gacchanti tāmasāḥ<BR>
13,134.057d@015_4143	devamānuṣatiryakṣu yad bhūtaṃ sacarācaram<BR>
13,134.057d@015_4144	ādiprabhṛti saṃyuktaṃ vyāptam ebhis tribhir guṇaiḥ<BR>
13,134.057d@015_4145	ataḥ paraṃ pravakṣyāmi mahadādīni liṅgataḥ<BR>
13,134.057d@015_4146	vijñānaṃ ca vivekaś ca mahato lakṣaṇaṃ bhavet<BR>
13,134.057d@015_4147	mahān buddhir matiḥ prajñā nāmāni mahato viduḥ<BR>
13,134.057d@015_4148	mahadādikriyāyoge mahattvaṃ copajāyate<BR>
13,134.057d@015_4149	abhimānaḥ punas tatra mahato vaikṛtād bhavet<BR>
13,134.057d@015_4150	ahaṃkāraḥ sa vijñeyo lakṣaṇena samāsataḥ<BR>
13,134.057d@015_4151	ahaṃkāreṇa bhūtānāṃ sarveṣāṃ prabhavāpyayau<BR>
13,134.057d@015_4152	ahaṃkāranivṛttir hi nirvāṇāyopapadyate<BR>
13,134.057d@015_4153	khaṃ vāyur agniḥ salilaṃ pṛthivī ceti pañcamī<BR>
13,134.057d@015_4154	mahābhūtāni bhūtānāṃ sarveṣāṃ prabhavāpyayau<BR>
13,134.057d@015_4155	śabdaḥ śrotraṃ tathā khāni trayam ākāśasaṃbhavam<BR>
13,134.057d@015_4156	sparśas tvak prāṇināṃ ceṣṭā pavanasya guṇāḥ smṛtāḥ<BR>
13,134.057d@015_4157	rūpaṃ pāko 'kṣiṇī jyotiś catvāras tejaso guṇāḥ<BR>
13,134.057d@015_4158	rasaḥ snehas tathā jihvā śaityaṃ ca jalajā guṇāḥ<BR>
13,134.057d@015_4159	gandho ghrāṇaṃ śarīraṃ ca pṛthivyās te guṇās trayaḥ<BR>
13,134.057d@015_4160	iti sarvaguṇā devi vyākhyātāḥ pāñcabhautikāḥ<BR>
13,134.057d@015_4161	guṇān pūrvasya pūrvasya prāpnuvanty uttarāṇi tu<BR>
13,134.057d@015_4162	tasmān naikaguṇāś ceha dṛśyante bhūtasṛṣṭayaḥ<BR>
13,134.057d@015_4163	upalabhyāpsu ye gandhaṃ ke cid brūyur anaipuṇāḥ<BR>
13,134.057d@015_4164	apāṃ gandhaguṇaṃ prājñā necchanti kamalekṣaṇe<BR>
13,134.057d@015_4165	tad gandhatvam apāṃ nāsti pṛthivyā eva tadguṇaḥ<BR>
13,134.057d@015_4166	bhūmer gandho rase sneho jyotiś cakṣuṣi saṃsthitam<BR>
13,134.057d@015_4167	prāṇāpānāśrayo vāyuḥ kheṣv ākāśaḥ śarīriṇām<BR>
13,134.057d@015_4168	keśāsthinakhadantatvakpāṇipādaśirāṃsi ca<BR>
13,134.057d@015_4169	pṛṣṭhodarakaṭigrīvāḥ sarvaṃ bhūmyātmakaṃ smṛtam<BR>
13,134.057d@015_4170	yat kiṃ cid api kāye 'smin dhātudoṣamalāśritam<BR>
13,134.057d@015_4171	tat sarvaṃ bhautikaṃ viddhi dehe naivāsty abhautikam<BR>
13,134.057d@015_4172	buddhīndriyāṇi karṇas tvag akṣi jihvātha nāsikā<BR>
13,134.057d@015_4173	karmendriyāṇi vāk pāṇiḥ pādo meḍhraṃ gudaṃ tathā<BR>
13,134.057d@015_4174	śabdaḥ sparśaś ca rūpaṃ ca raso gandhaś ca pañcamaḥ<BR>
13,134.057d@015_4175	buddhīndriyārthāñ jānīyād bhūtebhyas tv abhiniḥsṛtān<BR>
13,134.057d@015_4176	vākyaṃ kriyā gatiḥ prītir utsargaś ceti pañcadhā<BR>
13,134.057d@015_4177	karmendriyārthāñ jānīyāt te ca bhūtodbhavā matāḥ<BR>
13,134.057d@015_4178	indriyāṇāṃ tu sarveṣām īśvaraṃ mana ucyate<BR>
13,134.057d@015_4179	prārthanālakṣaṇaṃ tac ca indriyaṃ tu manaḥ smṛtam<BR>
13,134.057d@015_4180	niyuṅkte ca sadā tāni bhūtātmā manasā saha<BR>
13,134.057d@015_4181	niyame ca visarge ca manasaḥ kāraṇaṃ prabhuḥ<BR>
13,134.057d@015_4182	indriyāṇīndriyārthāś ca svabhāvaś cetanā dhṛtiḥ<BR>
13,134.057d@015_4183	bhūtābhūtavikāraś ca śarīram iti saṃjñitam<BR>
13,134.057d@015_4184	śarīrāc ca paro dehī śarīraṃ ca vyapāśritaḥ<BR>
13,134.057d@015_4185	śarīriṇaḥ śarīrasya yo 'ntaraṃ vetti vai muniḥ<BR>
13,134.057d@015_4186	arasasparśagandhaṃ ca rūpaśabdavivarjitam<BR>
13,134.057d@015_4187	aśarīraṃ śarīreṣu didṛkṣeta nirindriyam<BR>
13,134.057d@015_4188	avyaktaṃ sarvadeheṣu martyeṣv amaram āśritam<BR>
13,134.057d@015_4189	yaḥ paśyet paramātmānaṃ bandhanaiḥ sa vimucyate<BR>
13,134.057d@015_4190	naivāyaṃ cakṣuṣā grāhyo nāparair indriyair api<BR>
13,134.057d@015_4191	manasaiṣa pradīpena mahān ātmā pradṛśyate<BR>
13,134.057d@015_4192	sa hi sarveṣu bhūteṣu sthāvareṣu careṣu ca<BR>
13,134.057d@015_4193	vasaty eko mahāvīryo nānābhāvasamanvitaḥ<BR>
13,134.057d@015_4194	naiva cordhvaṃ na tiryak ca nādhastān na kutaś cana<BR>
13,134.057d@015_4195	indriyair iha buddhyā vā na dṛśyeta kadā cana<BR>
13,134.057d@015_4196	navadvāraṃ puraṃ gatvā haṃso 'sau nīyate vaśam<BR>
13,134.057d@015_4197	īśvaraḥ sarvabhūteṣu sthāvarasya carasya ca<BR>
13,134.057d@015_4198	tam evāhur aṇubhyo 'ṇuṃ taṃ mahadbhyo mahattaram<BR>
13,134.057d@015_4199	bahudhā sarvabhūtāni vyāpya tiṣṭhati śāśvataḥ<BR>
13,134.057d@015_4200	kṣetrajñam ekataḥ kṛtvā sarvaṃ kṣetram athaikataḥ<BR>
13,134.057d@015_4201	evaṃ saṃvimṛśej jñānī saṃyataḥ satataṃ hṛdā<BR>
13,134.057d@015_4202	puruṣaḥ prakṛtistho hi bhuṅkte prakṛtijān guṇān<BR>
13,134.057d@015_4203	akartālepako nityo madhyasthaḥ sarvakarmaṇām<BR>
13,134.057d@015_4204	kāryakāraṇakartṛtve hetuḥ prakṛtir ucyate<BR>
13,134.057d@015_4205	puruṣaḥ sukhaduḥkhānāṃ bhoktṛtve hetur ucyate<BR>
13,134.057d@015_4206	ajaro 'yam acintyo 'yam avyakto 'yaṃ sanātanaḥ<BR>
13,134.057d@015_4207	dehe tejomayo dehī tiṣṭhatīty apare viduḥ<BR>
13,134.057d@015_4208	jñānam ūṣmā ca vāyuś ca śarīre jīvasaṃjñitaḥ<BR>
13,134.057d@015_4209	ity eke niścitā buddhyā tatra ye buddhicintakāḥ<BR>
13,134.057d@015_4210	apare sarvalokāṃś ca vyāpya tiṣṭhantam īśvaram<BR>
13,134.057d@015_4211	bruvate ke cid atraiva tile tailavad āsthitam<BR>
13,134.057d@015_4212	apare nāstikā mūḍhā hīnatvāt sūkṣmalakṣaṇaiḥ<BR>
13,134.057d@015_4213	nāsty ātmeti viniścitya prāhus te nirayālayāḥ<BR>
13,134.057d@015_4214	evaṃ nānāvidhānena vimṛśanti maheśvaram<BR>
13,134.057d@015_4215	ūhavān brāhmaṇo loke nityam avyayam akṣaram<BR>
13,134.057d@015_4216	asty ātmā sarvadeheṣu hetus tatra sudurgamaḥ<BR>
13,134.057d@015_4217	ṛṣibhiś cāpi devaiś ca vyaktam eṣa tu dṛśyate<BR>
13,134.057d@015_4218	dṛṣṭvātataṃ mahātmānaṃ punas tan na nivartate<BR>
13,134.057d@015_4219	tasmāt taddarśanād eva vindate paramāṃ gatim<BR>
13,134.057d@015_4220	iti te kathito devi sāṃkhyadharmaḥ sanātanaḥ<BR>
13,134.057d@015_4221	maheśvaraḥ<BR>
13,134.057d@015_4221	kapilādibhir ācāryaiḥ sevitaḥ paramarṣibhiḥ<BR>
13,134.057d@015_4222	sāṃkhyajñānena yuktānāṃ tad etat kīrtitaṃ mayā<BR>
13,134.057d@015_4223	yogadharmaṃ punaḥ kṛtsnaṃ kīrtayiṣyāmi me śṛṇu<BR>
13,134.057d@015_4224	sa ca yogo dvidhā bhinno brahmadevarṣisevitaḥ<BR>
13,134.057d@015_4225	samānam ubhayatrāpi vṛttaṃ śāstrapracoditam<BR>
13,134.057d@015_4226	sa cāṣṭaguṇam aiśvaryam adhikṛtya vidhīyate<BR>
13,134.057d@015_4227	sāyujyaṃ sarvadevānāṃ yogadharmaḥ paraḥ smṛtaḥ<BR>
13,134.057d@015_4228	jñānaṃ sarvasya yogasya mūlam ity avadhāraya<BR>
13,134.057d@015_4229	vratopavāsaniyamais tais tais tat paribṛṃhayet<BR>
13,134.057d@015_4230	aikātmyaṃ buddhimanasor indriyāṇāṃ ca sarvaśaḥ<BR>
13,134.057d@015_4231	ātmany avyayini prājñe jñānam etat tu yoginām<BR>
13,134.057d@015_4232	arcayed brāhmaṇān agnīn devatāyatanāni ca<BR>
13,134.057d@015_4233	varjayed aśivāṃ vācaṃ bhavet sattvam upāśritaḥ<BR>
13,134.057d@015_4234	dānam adhyayanaṃ śraddhā vratāni niyamās tathā<BR>
13,134.057d@015_4235	samyag āhāraśuddhiś ca śaucam indriyanigrahaḥ<BR>
13,134.057d@015_4236	etais tu vardhate tejaḥ pāpaṃ cāpy avadhūyate<BR>
13,134.057d@015_4237	dhūtapāpmā ca tejasvī laghvāhāro jitendriyaḥ<BR>
13,134.057d@015_4238	niḥśoko nirmalo dāntaḥ paścād yogaṃ samācaret<BR>
13,134.057d@015_4239	avadadhyān manaḥ pūrvaṃ matsyaghāta ivāmiṣam<BR>
13,134.057d@015_4240	ekānte vijane deśe sarvataḥ saṃvṛte śucau<BR>
13,134.057d@015_4241	kalpayed āsanaṃ tatra svāstīrṇaṃ mṛdubhiḥ kuśaiḥ<BR>
13,134.057d@015_4242	upaviśyāsane tasminn ṛjukāyaśirodharaḥ<BR>
13,134.057d@015_4243	avyagraḥ sukham āsīnaḥ svāṅgāni na vikampayet<BR>
13,134.057d@015_4244	saṃprekṣya nāsikāgraṃ svaṃ diśaś cānavalokayan<BR>
13,134.057d@015_4245	bhruvor madhye manaḥ kṛtvā cintayitvā śarīriṇam<BR>
13,134.057d@015_4246	yato yato niścarati manaś cañcalam asthiram<BR>
13,134.057d@015_4247	tatas tato niyamyaitad ātmany eva vaśaṃ nayet<BR>
13,134.057d@015_4248	manovasthāpanaṃ devi yogasyopaniṣad bhavet<BR>
13,134.057d@015_4249	tasmāt sarvaprayatnena mano 'vasthāpayet sadā<BR>
13,134.057d@015_4250	tvak śrotraṃ ca tato jihvāṃ ghrāṇaṃ cakṣuś ca saṃharet<BR>
13,134.057d@015_4251	pañcendriyāṇi saṃdhāya manasi sthāpayed budhaḥ<BR>
13,134.057d@015_4252	sarvaṃ cāpohya saṃkalpam ātmani sthāpayen manaḥ<BR>
13,134.057d@015_4253	yadaitāny avatiṣṭhante manaḥṣaṣṭhāni cātmani<BR>
13,134.057d@015_4254	prāṇāpānau tadā tasya yugapat tiṣṭhato vaśe<BR>
13,134.057d@015_4255	prāṇe hi vaśam āpanne yogasiddhir dhruvā bhavet<BR>
13,134.057d@015_4256	śarīraṃ cintayet sarvaṃ vipāṭya ca samīpataḥ<BR>
13,134.057d@015_4257	antardehagatiṃ cāpi prāṇānāṃ paricintayet<BR>
13,134.057d@015_4258	tato mūrdhānam agniṃ ca śārīraṃ paripālayan<BR>
13,134.057d@015_4259	prāṇo mūrdhani cāgnau ca vartamāno viceṣṭate<BR>
13,134.057d@015_4260	sa jantuḥ sarvabhūtātmā puruṣaḥ sa sanātanaḥ<BR>
13,134.057d@015_4261	mano buddhir ahaṃkāro bhūtāni viṣayāṃś ca saḥ<BR>
13,134.057d@015_4262	bastimūlaṃ gudaṃ caiva pāvakaṃ ca samāśritaḥ<BR>
13,134.057d@015_4263	vahan mūtraṃ purīṣaṃ cāpy apānaḥ parivartate<BR>
13,134.057d@015_4264	adhaḥpravṛttir deheṣu karmāpānasya tan matam<BR>
13,134.057d@015_4265	udīrayan sarvadhātūn ata ūrdhvaṃ pravartate<BR>
13,134.057d@015_4266	udāna iti taṃ vidyur adhyātmakuśalā janāḥ<BR>
13,134.057d@015_4267	saṃdhau saṃdhau saṃniviṣṭaḥ sarvaceṣṭāpravartakaḥ<BR>
13,134.057d@015_4268	śarīreṣu manuṣyāṇāṃ vyāna ity upadiśyate<BR>
13,134.057d@015_4269	dhātuṣv agnau ca vitataḥ samāno 'gniḥ samīraṇaḥ<BR>
13,134.057d@015_4270	sa eva sarvaceṣṭānām antakāle nivartakaḥ<BR>
13,134.057d@015_4271	prāṇānāṃ saṃnipāteṣu saṃsargād yaḥ prajāyate<BR>
13,134.057d@015_4272	ūṣmā so 'gnir iti jñeyaḥ so 'nnaṃ pacati dehinām<BR>
13,134.057d@015_4273	apānaprāṇayor madhye prāṇāpānasamāhitaḥ<BR>
13,134.057d@015_4274	samanvitaḥ samānena samyak pacati pāvakaḥ<BR>
13,134.057d@015_4275	adhas tv agnir apānena prāṇena paripālyate<BR>
13,134.057d@015_4276	pṛṣṭhatas tu samānena svāṃ svāṃ gatim upāśritaḥ<BR>
13,134.057d@015_4277	śarīramadhye nābhiḥ syān nābhyām agniḥ pratiṣṭhitaḥ<BR>
13,134.057d@015_4278	agnau prāṇāś ca saṃsaktāḥ prāṇeṣv ātmā vyavasthitaḥ<BR>
13,134.057d@015_4279	pakvāśayas tv adho nābher ūrdhvam āmāśayaḥ smṛtaḥ<BR>
13,134.057d@015_4280	nābhir madhye śarīrasya sarvaprāṇās tam āśritāḥ<BR>
13,134.057d@015_4281	sthitāḥ prāṇādayaḥ sarve tiryag ūrdhvam adhaścarāḥ<BR>
13,134.057d@015_4282	vahanty annarasān nāḍyo daśa prāṇapracoditāḥ<BR>
13,134.057d@015_4283	yoginām eṣa mārgas tu pañcasv eteṣu tiṣṭhati<BR>
13,134.057d@015_4284	jitaśramaḥ samāsīno mūrdhany ātmānam ādadhet<BR>
13,134.057d@015_4285	mūrdhany ātmānam ādhāya bhruvor madhye manas tathā<BR>
13,134.057d@015_4286	saṃnirudhya tataḥ prāṇān ātmānaṃ cintayet param<BR>
13,134.057d@015_4287	prāṇe tv apānaṃ yuñjīta prāṇāṃś cāpānakarmaṇi<BR>
13,134.057d@015_4288	prāṇāpānagatī ruddhvā prāṇāyāmaparo bhavet<BR>
13,134.057d@015_4289	evam antaḥ prayuñjīta pañca prāṇān parasparam<BR>
13,134.057d@015_4290	vijane saṃmitāhāro munis tūṣṇīṃ nirucchvasan<BR>
13,134.057d@015_4291	aśrāntaś cintayed yogam utthāya ca punaḥ punaḥ<BR>
13,134.057d@015_4292	tiṣṭhan gacchan svapan vāpi yuñjītaivam atandritaḥ<BR>
13,134.057d@015_4293	evaṃ niyuñjatas tasya yogino yuktacetasaḥ<BR>
13,134.057d@015_4294	prasīdati manaḥ kṣipraṃ prasanne dṛśyate paraḥ<BR>
13,134.057d@015_4295	vidhūma iva dīpto 'gnir āditya iva raśmimān<BR>
13,134.057d@015_4296	vaidyuto 'gnir ivākāśe dṛśyate puruṣo 'vyayaḥ<BR>
13,134.057d@015_4297	dṛṣṭvā tad ātmāno jyotir aiśvaryāṣṭaguṇair yutam<BR>
13,134.057d@015_4298	prāpnoti paramaṃ sthānaṃ spṛhaṇīyaṃ surair api<BR>
13,134.057d@015_4299	imān yogasya doṣāṃś ca daśaiva paricakṣate<BR>
13,134.057d@015_4300	doṣair vighno varārohe yogināṃ kavibhiḥ smṛtaḥ<BR>
13,134.057d@015_4301	kāmaṃ krodhaṃ bhayaṃ svapnaṃ sneham atyaśanaṃ tathā<BR>
13,134.057d@015_4302	vaicityaṃ vyādhim ālasyaṃ lobhaṃ ca daśamaṃ smṛtam<BR>
13,134.057d@015_4303	etais teṣāṃ bhaved vighno daśabhir devakāritaiḥ<BR>
13,134.057d@015_4304	tasmād etān apāsyādau yuñjīta capalaṃ manaḥ<BR>
13,134.057d@015_4305	imān api guṇān aṣṭau yogasya paricakṣate<BR>
13,134.057d@015_4306	guṇais tair aṣṭabhir dravyam aiśvaryam adhigamyate<BR>
13,134.057d@015_4307	aṇimā mahimā caiva prāptiḥ prākāśyalāghave<BR>
13,134.057d@015_4308	īśitvaṃ ca vaśitvaṃ ca yatrakāmāvasāyitā<BR>
13,134.057d@015_4309	etān aṣṭau guṇān prāpya kathaṃ cid yogināṃ varāḥ<BR>
13,134.057d@015_4310	īśāḥ sarvasya lokasya devān apy atiśerate<BR>
13,134.057d@015_4311	yogo 'sti naivātyaśino na caikāntam anaśnataḥ<BR>
13,134.057d@015_4312	na cātisvapnaśīlasya nātijāgaratas tathā<BR>
13,134.057d@015_4313	yuktāhāravihārasya yuktaceṣṭasya karmasu<BR>
13,134.057d@015_4314	yuktasvapnāvabodhasya yogo bhavati duḥkhahā<BR>
13,134.057d@015_4315	anenaiva vidhānena sāyujye 'pi prakalpate<BR>
13,134.057d@015_4316	sāyujyaṃ devasātkṛtya prayuñjītātmabhaktitaḥ<BR>
13,134.057d@015_4317	ananyamanasā devi nityaṃ tadgatacetasā<BR>
13,134.057d@015_4318	sāyujyaṃ prāpyate devair yatnena mahatā cirāt<BR>
13,134.057d@015_4319	havibhir arcanair homaiḥ praṇāmair nityacintayā<BR>
13,134.057d@015_4320	arcayitvā yathāśakti svakaṃ devaṃ viśanti te<BR>
13,134.057d@015_4321	sāyujyānāṃ viśiṣṭe dve māmakaṃ vaiṣṇavaṃ tathā<BR>
13,134.057d@015_4322	māṃ prāpya na nivartante viṣṇuṃ vā śubhalocane<BR>
13,134.057d@015_4323	iti te kathito devi yogadharmaḥ sanātanaḥ<BR>
13,134.057d@015_4324	umā<BR>
13,134.057d@015_4324	na śakyaṃ praṣṭum apy anyair yogadharmas tvayā vinā<BR>
13,134.057d@015_4325	triyakṣa tridaśaśreṣṭha tryambaka tridaśādhipa<BR>
13,134.057d@015_4326	tripurāntaka kāmāṅgahara tripathagādhara<BR>
13,134.057d@015_4327	dakṣayajñapramathana śūlapāṇe 'risūdana<BR>
13,134.057d@015_4328	namas te lokapāleśa lokapāla varaprada<BR>
13,134.057d@015_4329	naikaśākham aparyantam adhyātmajñānam uttamam<BR>
13,134.057d@015_4330	apratarkyam anirdeśyaṃ sāṃkhyayogasamanvitam<BR>
13,134.057d@015_4331	bhavatā parituṣṭena śṛṇvantyā mama bhāṣitam<BR>
13,134.057d@015_4332	idānīṃ śrotum icchāmi sāyujyaṃ tvadgataṃ vibho<BR>
13,134.057d@015_4333	kathaṃ paricaranty ete bhaktās tvāṃ parameṣṭhinam<BR>
13,134.057d@015_4334	ācāraḥ kīdṛśas teṣāṃ kena tuṣṭo bhaved bhavān<BR>
13,134.057d@015_4335	maheśvaraḥ<BR>
13,134.057d@015_4335	varṇyamānaṃ tvayā sākṣāt prīṇayaty adhikaṃ hi mām<BR>
13,134.057d@015_4336	hanta te kathayiṣyāmi mama sāyujyam adbhutam<BR>
13,134.057d@015_4337	yena tena nivartante yuktāḥ paramayoginaḥ<BR>
13,134.057d@015_4338	avyakto 'ham acintyo 'haṃ pūrvair api maharṣibhiḥ<BR>
13,134.057d@015_4339	sāṃkhyayogau mayā sṛṣṭau sarvaṃ cāpi carācaram<BR>
13,134.057d@015_4340	arcanīyo 'ham īśo 'ham avyayo 'haṃ sanātanaḥ<BR>
13,134.057d@015_4341	ahaṃ prasanno bhaktānāṃ dadāmy amaratām api<BR>
13,134.057d@015_4342	na māṃ viduḥ suragaṇā munayaś ca tapodhanāḥ<BR>
13,134.057d@015_4343	tvatpriyārtham ahaṃ devi madvibhūtiṃ bravīmi te<BR>
13,134.057d@015_4344	āśramebhyaś caturbhyo 'haṃ caturo brāhmaṇāñ śubhe<BR>
13,134.057d@015_4345	madbhaktān nirmalān puṇyān samānīya tapasvinaḥ<BR>
13,134.057d@015_4346	vyācakhye 'haṃ tadā devi yogaṃ pāśupataṃ mahat<BR>
13,134.057d@015_4347	gṛhītaṃ tac ca taiḥ sarvaṃ mukhāc ca mama dakṣiṇāt<BR>
13,134.057d@015_4348	śrutvā ca triṣu lokeṣu sthāpitaṃ cāpi taiḥ punaḥ<BR>
13,134.057d@015_4349	idānīṃ ca tvayā pṛṣṭas tvatpriyārtham anindite<BR>
13,134.057d@015_4350	tat sarvaṃ kathayiṣyāmi tat tvam ekamanāḥ śṛṇu<BR>
13,134.057d@015_4351	ahaṃ paśupatir nāma madbhaktā ye ca mānavāḥ<BR>
13,134.057d@015_4352	sarve pāśupatā jñeyā bhasmadigdhatanūruhāḥ<BR>
13,134.057d@015_4353	rakṣārthaṃ maṅgalārthaṃ ca pavitrārthaṃ ca bhāmini<BR>
13,134.057d@015_4354	liṅgārthaṃ caiva bhaktānāṃ bhasma dattaṃ mayā purā<BR>
13,134.057d@015_4355	tena saṃdigdhasarvāṅgā bhasmanā brahmacāriṇaḥ<BR>
13,134.057d@015_4356	jaṭilā muṇḍitā vāpi nānākṛtaśikhaṇḍinaḥ<BR>
13,134.057d@015_4357	vikṛtāḥ piṅgalābhāś ca nagnā nānāprahāriṇaḥ<BR>
13,134.057d@015_4358	bhaikṣaṃ carantaḥ sarvatra niḥspṛhā niṣparigrahāḥ<BR>
13,134.057d@015_4359	kapālahastā madbhaktā manniveśitabuddhayaḥ<BR>
13,134.057d@015_4360	caranto nikhilaṃ lokaṃ mama harṣavivardhanāḥ<BR>
13,134.057d@015_4361	mama pāśupataṃ divyaṃ yogaśāstram anuttamam<BR>
13,134.057d@015_4362	sūkṣmaṃ sarveṣu lokeṣu vimṛśantaś caranti te<BR>
13,134.057d@015_4363	evaṃ nityābhiyuktānāṃ madbhaktānāṃ tapasvinām<BR>
13,134.057d@015_4364	upāyaṃ cintayāmy āśu yena mām upayānti te<BR>
13,134.057d@015_4365	sthāpitaṃ triṣu lokeṣu śivaliṅgaṃ mayā priye<BR>
13,134.057d@015_4366	namaskāreṇa vā tasya mucyate sarvakilbiṣaiḥ<BR>
13,134.057d@015_4367	iṣṭaṃ dattam adhītaṃ ca yajñāś ca sahadakṣiṇāḥ<BR>
13,134.057d@015_4368	śivaliṅgapraṇāmasya kalāṃ nārhanti ṣoḍaśīm<BR>
13,134.057d@015_4369	arcayā śivaliṅgasya parituṣyāmy ahaṃ priye<BR>
13,134.057d@015_4370	śivaliṅgārcanāyāṃ tu vidhānam api me śṛṇu<BR>
13,134.057d@015_4371	gokṣīranavanītābhyām arcayed yaḥ śivaṃ mama<BR>
13,134.057d@015_4372	iṣṭasya hayamedhasya yat phalaṃ tasya tad bhavet<BR>
13,134.057d@015_4373	ghṛtamaṇḍena yo nityam arcayed dhi śivaṃ mama<BR>
13,134.057d@015_4374	sa phalaṃ prāpnuyān martyo brāhmaṇasyāgnihotriṇaḥ<BR>
13,134.057d@015_4375	kevalenāpi toyena snāpayed yaḥ śivaṃ mama<BR>
13,134.057d@015_4376	sa cāpi labhate puṇyaṃ matpriyaś ca bhaven naraḥ<BR>
13,134.057d@015_4377	saghṛtaṃ gugguluṃ samyag dhūpayed yaḥ śivāntike<BR>
13,134.057d@015_4378	gosavasya tu yajñasya yat phalaṃ tasya tad bhavet<BR>
13,134.057d@015_4379	yas tu guggulupiṇḍena kevalenāpi dhūpayet<BR>
13,134.057d@015_4380	tasya rukmapradānasya yat phalaṃ tasya tad bhavet<BR>
13,134.057d@015_4381	yas tu nānāvidhaiḥ puṣpair mama liṅgaṃ samarcayet<BR>
13,134.057d@015_4382	sa hi dhenusahasrasya dattasya phalam āpnuyāt<BR>
13,134.057d@015_4383	yas tu deśāntaraṃ gatvā śivaliṅgaṃ samarcayet<BR>
13,134.057d@015_4384	tasmāt sarvamanuṣyeṣu nāsti me priyakṛttamaḥ<BR>
13,134.057d@015_4385	evaṃ nānāvidhair dravyaiḥ śivaliṅgaṃ samarcayet<BR>
13,134.057d@015_4386	matprasādān manuṣyeṣu na punar jāyate naraḥ<BR>
13,134.057d@015_4387	arcanābhir namaskārair upahāraiḥ stavair api<BR>
13,134.057d@015_4388	bhakto mām arcayen nityaṃ śivaliṅgeṣv atandritaḥ<BR>
13,134.057d@015_4389	palāśabilvapatrāṇi rājavṛkṣasrajas tathā<BR>
13,134.057d@015_4390	arkapuṣpāṇi medhyāni matpriyāṇi viśeṣataḥ<BR>
13,134.057d@015_4391	phalaṃ vā yadi vā śākaṃ puṣpaṃ vā yadi vā jalam<BR>
13,134.057d@015_4392	dattaṃ saṃprīṇayed devi bhaktair madgatamānasaiḥ<BR>
13,134.057d@015_4393	mamābhiparituṣṭasya nāsti loke sudurlabham<BR>
13,134.057d@015_4394	tasmāt te satataṃ bhaktā mām evābhyarcayanty uta<BR>
13,134.057d@015_4395	madbhaktā na vinaśyanti madbhaktā vītakalmaṣāḥ<BR>
13,134.057d@015_4396	madbhaktāḥ sarvalokeṣu pūjanīyā viśeṣataḥ<BR>
13,134.057d@015_4397	maddveṣiṇaś ca ye martyā madbhaktadveṣiṇas tathā<BR>
13,134.057d@015_4398	yānti te narakaṃ kṣipram iṣṭvā kratuśatair api<BR>
13,134.057d@015_4399	etat te sarvam ākhyātaṃ yogaṃ pāśupataṃ mama<BR>
13,134.057d@015_4400	madbhaktair manujair devi śrāvyam etad dine dine<BR>
13,134.057d@015_4401	śṛṇuyād yaḥ paṭhed vāpi mamaitaṃ dharmaniścayam<BR>
13,134.057d@015_4402	nāradaḥ<BR>
13,134.057d@015_4402	svargaṃ kīrtiṃ dhanaṃ dhānyaṃ labheta sa narottamaḥ<BR>
13,134.057d@015_4403	evam uktvā mahādevaḥ śrotukāmaḥ svayaṃ prabhuḥ<BR>
13,134.057d@015_4404	maheśvaraḥ<BR>
13,134.057d@015_4404	anukūlāṃ priyāṃ bhāryāṃ pārśvasthāṃ samabhāṣata<BR>
13,134.057d@015_4405	parāvarajñe dharmāṇāṃ tapovananivāsinām<BR>
13,134.057d@015_4406	dīkṣādamaśamopete satataṃ vratacāriṇi<BR>
13,134.057d@015_4407	pṛcchāmi tvā varārohe pṛṣṭā vada mamepsitam<BR>
13,134.057d@015_4408	sāvitrī brahmaṇaḥ patnī kauśikasya śacī śubhā<BR>
13,134.057d@015_4409	lakṣmīr viṣṇoḥ priyatamā dhṛtir bhāryā yamasya tu<BR>
13,134.057d@015_4410	mārkaṇḍeyasya dhūmorṇā ṛddhir vaiśravaṇasya tu<BR>
13,134.057d@015_4411	varuṇasya tathā gaurī savituś ca suvarcalā<BR>
13,134.057d@015_4412	rohiṇī śaśino bhāryā svāhā vahner aninditā<BR>
13,134.057d@015_4413	kaśyapasyāditiś caiva vasiṣṭhasyāpy arundhatī<BR>
13,134.057d@015_4414	etāś cānyāś ca devyas tu sarvās tāḥ patidevatāḥ<BR>
13,134.057d@015_4415	śrūyante lokavikhyātās tvayā caiva sahoṣitāḥ<BR>
13,134.057d@015_4416	tābhiś ca pūjitā sā tvam anuvṛttyānubhāṣaṇaiḥ<BR>
13,134.057d@015_4417	tasmāt tvāṃ paripṛcchāmi dharmajñe lokasaṃmate<BR>
13,134.057d@015_4418	strīdharmaṃ śrotum icchāmi tvayaiva samudāhṛtam<BR>
13,134.057d@015_4419	sadharmacāriṇī me tvaṃ samānavratacāriṇī<BR>
13,134.057d@015_4420	samānasārā vīryeṇa mayaiva tvaṃ śubhānane<BR>
13,134.057d@015_4421	mamaivārdhāc charīrasya nirmitāsi purā śubhe<BR>
13,134.057d@015_4422	surakāryaṃ karoṣi tvaṃ lokasaṃdhāraṇī tathā<BR>
13,134.057d@015_4423	ayaṃ hi strīgaṇas tvāṃ tu anuyāti na muñcati<BR>
13,134.057d@015_4424	tvatprasādād dhitaṃ śrotuṃ strīvṛttaṃ śubhalakṣaṇe<BR>
13,134.057d@015_4425	tvayā coktaṃ viśeṣeṇa gurubhūtaṃ hi tiṣṭhati<BR>
13,134.057d@015_4426	striya eva sadā loke strīgaṇasya gatiḥ priye<BR>
13,134.057d@015_4427	śaśvad gaur goṣu gaccheta nānyatra ramate manaḥ<BR>
13,134.057d@015_4428	evaṃ lokagatir devi ādiprabhṛti vartate<BR>
13,134.057d@015_4429	pramadoktaṃ tu yat kiṃ cit tat strīṣu bahu manyate<BR>
13,134.057d@015_4430	na tathā manyate strīṣu puruṣoktam anindite<BR>
13,134.057d@015_4431	tvayaiva vidito hy arthaḥ strīṇāṃ dharmaḥ sanātanaḥ<BR>
13,134.057d@015_4432	tasmāt tvā paripṛcchāmi pṛṣṭā vada mamepsitam<BR>
13,134.057d@015_4432	nāradaḥ<BR>
13,134.057d@015_4433	evam uktā tadā devī mahādevena śobhanā<BR>
13,134.057d@015_4434	sodvegā ca salajjā ca nāvadat tatra kiṃ cana<BR>
13,134.057d@015_4435	punaḥ punas tadā devo devīṃ kim iti cābravīt<BR>
13,134.057d@015_4436	bahuśaś coditā devī savrīḍā cedam abravīt<BR>
13,134.057d@015_4436	umā<BR>
13,134.057d@015_4437	bhagavan devadeveśa surāsuranamaskṛta<BR>
13,134.057d@015_4438	maheśvaraḥ<BR>
13,134.057d@015_4438	tvadantike mayā vaktuṃ strīṇāṃ dharmaṃ kathaṃ bhavet<BR>
13,134.057d@015_4439	manniyogād avaśyaṃ tu vaktavyaṃ hi mama priye<BR>
13,134.057d@015_4439	umā<BR>
13,134.057d@015_4440	imā nadyo mahādeva sarvatīrthodakānvitāḥ<BR>
13,134.057d@015_4441	upasparśanahetos tvāṃ na tyajanti samīpataḥ<BR>
13,134.057d@015_4442	etābhiḥ saha saṃmantrya pravakṣyāmi tavepsitam<BR>
13,134.057d@015_4443	ayuktaṃ satsu tajjñeṣu tān atikramya bhāṣitum<BR>
13,134.057d@015_4444	nāradaḥ<BR>
13,134.057d@015_4444	mayā saṃmānitāś caiva bhaviṣyanti saridvarāḥ<BR>
13,134.057d@015_4445	iti matvā mahādevī nadīr devīḥ samāhvayat<BR>
13,134.057d@015_4446	vipāśāṃ ca vitastāṃ ca candrabhāgāṃ sarasvatīm<BR>
13,134.057d@015_4447	śatadruṃ devikāṃ sindhuṃ gomatīṃ kauśikīṃ tathā<BR>
13,134.057d@015_4448	yamunāṃ narmadāṃ caiva kāverīm atha nimnagām<BR>
13,134.057d@015_4449	tathā devanadīṃ gaṅgāṃ prāptāṃ tripathagāṃ śubhām<BR>
13,134.057d@015_4450	sarvatīrthodakavahāṃ sarvapāpavināśanīm<BR>
13,134.057d@015_4451	umā<BR>
13,134.057d@015_4451	etā nadīḥ samāhūya samudvīkṣyedam abravīt<BR>
13,134.057d@015_4452	he he puṇyāḥ saricchreṣṭhāḥ sarvapāpavinodakāḥ<BR>
13,134.057d@015_4453	jñānavijñānasaṃpannāḥ śṛṇudhvaṃ vacanaṃ mama<BR>
13,134.057d@015_4454	ayaṃ bhagavatā praśna uktaḥ strīdharmam āśritaḥ<BR>
13,134.057d@015_4455	na caikayā mayā sādhyas tasmād vas tv ānayāmy aham<BR>
13,134.057d@015_4456	yuṣmābhis tad vicāryaiva vaktum icchāmi śobhanāḥ<BR>
13,134.057d@015_4457	nāradaḥ<BR>
13,134.057d@015_4457	tat kathaṃ devadevāya vācyaḥ strīdharma uttamaḥ<BR>
13,134.057d@015_4458	iti pṛṣṭās tayā devyā devanadyaś cakampire<BR>
13,134.057d@015_4459	tāsāṃ śreṣṭhatamā gaṅgā vacanaṃ cedam abravīt<BR>
13,134.057d@015_4460	dhanyāś cānugṛhītāḥ sma anena vacanena te<BR>
13,134.057d@015_4461	yā tvaṃ surāsurair mānyā nadīr mānayase 'naghe<BR>
13,134.057d@015_4462	tavaivārhanti kalyāṇi evaṃ sāntvaprasādanam<BR>
13,134.057d@015_4463	aśakyam api ye mūrkhāḥ svātmasaṃbhāvanāyutāḥ<BR>
13,134.057d@015_4464	vākyaṃ vadanti saṃsatsu svayam eva yatheṣṭataḥ<BR>
13,134.057d@015_4465	yaḥ śaktaś cānahaṃvādī sudurlabhatamo mataḥ<BR>
13,134.057d@015_4466	tvaṃ hi śaktā satī devī vaktuṃ praśnam aśeṣataḥ<BR>
13,134.057d@015_4467	vyāhartuṃ necchasi strītvāt saṃpūjayasi nas tathā<BR>
13,134.057d@015_4468	tvaṃ hi devasamā devi ūhāpohaviśāradā<BR>
13,134.057d@015_4469	divyajñānayutā devi divyajñānendhanedhitā<BR>
13,134.057d@015_4470	tvam evārhasi tad vaktuṃ strīṇāṃ dharmaṃ śubhāśubham<BR>
13,134.057d@015_4471	yācāmahe vayaṃ śrotum amṛtaṃ tvanmukhodgatam<BR>
13,134.057d@015_4472	kuru devi priyaṃ devi vada strīdharmam uttamam<BR>
13,134.057d@015_4472	nāradaḥ<BR>
13,134.057d@015_4473	evaṃ prasāditā devī gaṅgayā lokapūjitā<BR>
13,134.057d@015_4474	umā<BR>
13,134.057d@015_4474	prāha sarvam aśeṣeṇa strīdharmaṃ surasundarī<BR>
13,134.057d@015_4475	bhagavan devadeveśa sureśvara maheśvara<BR>
13,134.057d@015_4476	tvatprasādāt suraśreṣṭha tavaiva priyakāmyayā<BR>
13,134.057d@015_4477	nāradaḥ<BR>
13,134.057d@015_4477	tam ahaṃ kīrtayiṣyāmi yathāvac chrotum arhasi<BR>
13,134.057d@015_4478	evaṃ bruvantyāṃ strīdharmaṃ devyāṃ devasya śāsanāt<BR>
13,134.057d@015_4479	ṛṣigandharvayakṣāṇāṃ yoṣitaś cāpsarogaṇāḥ<BR>
13,134.057d@015_4480	nāgabhūtastriyaś caiva nadyaś caiva samāgatāḥ<BR>
13,134.057d@015_4481	śrotukāmāḥ paraṃ vākyaṃ sarvāḥ paryavatasthire<BR>
13,134.057d@015_4482	umā devī mudā yuktā pūjyamānāṅganāgaṇaiḥ<BR>
13,134.057d@015_4483	ānṛśaṃsyaparā devī satataṃ strīgaṇaṃ prati<BR>
13,134.057d@015_4484	strīgaṇasya hitārthāya bhavapriyacikīrṣayā<BR>
13,134.057d@015_4485	umā<BR>
13,134.057d@015_4485	vaktuṃ vacanam ārebhe strīṇāṃ dharmāśritaṃ hitam<BR>
13,134.057d@015_4486	bhagavan sarvadharmajña śrūyatāṃ vacanaṃ mama<BR>
13,134.057d@015_4487	ṛtuprāptā suśuddhā yā kanyā sety abhidhīyate<BR>
13,134.057d@015_4488	tāṃ tu kanyāṃ pitā mātā bhrātā mātula eva vā<BR>
13,134.057d@015_4489	pitṛvyaś ceti pañcaite dātuṃ prabhavatāṃ gatāḥ<BR>
13,134.057d@015_4490	vivāhāś ca tathā pañca tāsāṃ dharmārthakāraṇāt<BR>
13,134.057d@015_4491	kāmataś ca mitho dānaṃ bhayāc ca prasabhāt tathā<BR>
13,134.057d@015_4492	dattā yasya bhaved bhāryā eteṣāṃ yena kena cit<BR>
13,134.057d@015_4493	dātāraḥ saṃvimṛśyaiva dātum arhanti nānyathā<BR>
13,134.057d@015_4494	uttamānāṃ tu varṇānāṃ mantravatpāṇisaṃgrahaḥ<BR>
13,134.057d@015_4495	vivāhakaraṇaṃ cāhuḥ śūdrāṇāṃ saṃprayogataḥ<BR>
13,134.057d@015_4496	yadā dattā bhavet kanyā tasmai bhāryārthine svakaiḥ<BR>
13,134.057d@015_4497	tadāprabhṛti sā nārī daśarātraṃ vivarjya ca<BR>
13,134.057d@015_4498	manasā karmaṇā vācā hy anukūlā ca sā bhavet<BR>
13,134.057d@015_4499	iti bhartṛvrataṃ kuryāt patim uddiśya śobhanā<BR>
13,134.057d@015_4500	tadāprabhṛti sā nārī tat tat kuryāt patipriyam<BR>
13,134.057d@015_4501	yad yad icchati vai bhartā dharmakāmārthakāraṇāt<BR>
13,134.057d@015_4502	tadaivānupriyā bhūtvā tathaivopacaret patim<BR>
13,134.057d@015_4503	pativratātvaṃ nārīṇām etad eva samāsataḥ<BR>
13,134.057d@015_4504	tādṛśā sā bhaven nityaṃ yādṛśas tu bhavet patiḥ<BR>
13,134.057d@015_4505	śubhāśubhasamācāre etad vṛttaṃ samāsataḥ<BR>
13,134.057d@015_4506	daivataṃ satataṃ sādhvī bhartāraṃ yānupaśyati<BR>
13,134.057d@015_4507	daivam eva bhavet tasyāḥ patir ity avagamyate<BR>
13,134.057d@015_4508	etasmin kāraṇe deva paurāṇī śrūyate śrutiḥ<BR>
13,134.057d@015_4509	kathayāmi prasādāt te śṛṇu deva samāhitaḥ<BR>
13,134.057d@015_4510	kasya cit tv atha viprasya bhārye hi dve babhūvatuḥ<BR>
13,134.057d@015_4511	tayor ekā dharmakāmā devān uddiśya bhaktitaḥ<BR>
13,134.057d@015_4512	bhartāram avamatyaiva devatāsu samāhitā<BR>
13,134.057d@015_4513	cakāra vipulaṃ dharmaṃ pūjanārcanayānvitam<BR>
13,134.057d@015_4514	aparā dharmakāmā ca patim uddiśya śobhanā<BR>
13,134.057d@015_4515	bhartāraṃ daivataṃ kṛtvā cakāra kila tatpriyam<BR>
13,134.057d@015_4516	evaṃ saṃvartamāne tu yugapan maraṇe 'dhvani<BR>
13,134.057d@015_4517	gate kila mahādeva tatraikā yā pativratā<BR>
13,134.057d@015_4518	devapriyāyāṃ tiṣṭhantyāṃ puṇyalokaṃ jagāma sā<BR>
13,134.057d@015_4519	devapriyā ca tiṣṭhantī vilalāpa suduḥkhitā<BR>
13,134.057d@015_4520	tāṃ yamo lokapālas tu babhāṣe puṣkalaṃ vacaḥ<BR>
13,134.057d@015_4521	mā śocīs tvaṃ nivartasva na lokāḥ santi te śubhe<BR>
13,134.057d@015_4522	svadharmavimukhāsi tvaṃ tasmāl lokā na santi te<BR>
13,134.057d@015_4523	daivataṃ hi patir nāryāḥ sthāpitaṃ sarvadaivataiḥ<BR>
13,134.057d@015_4524	avamatya śubhe taṃ tvaṃ kathaṃ lokān gamiṣyasi<BR>
13,134.057d@015_4525	mohena tvaṃ varārohe na jānīṣe svadaivatam<BR>
13,134.057d@015_4526	patimatyā striyā kāryo dharmaḥ patyarpitas tv iti<BR>
13,134.057d@015_4527	tasmāt tvaṃ hi nivartasva kuru patyāśritaṃ hitam<BR>
13,134.057d@015_4528	tadā gantāsi lokāṃs tān yān gacchanti pativratāḥ<BR>
13,134.057d@015_4529	nānyathā śakyate prāptuṃ patnīnāṃ loka uttamaḥ<BR>
13,134.057d@015_4530	yamenaivaṃvidhaṃ coktvā nivṛtya punar eva sā<BR>
13,134.057d@015_4531	babhūva patim ālambya patipriyaparāyaṇā<BR>
13,134.057d@015_4532	evam etan mahādeva daivataṃ hi patiḥ striyaḥ<BR>
13,134.057d@015_4533	umā<BR>
13,134.057d@015_4533	tasmāt patiparā bhūtvā patiṃ paricared iti<BR>
13,134.057d@015_4534	patimatyā divārātraṃ vṛttāntaḥ śrūyatāṃ śubhaḥ<BR>
13,134.057d@015_4535	patyuḥ pūrvaṃ samutthāya prātaḥkarma samādiśet<BR>
13,134.057d@015_4536	patyur bhāvaṃ viditvā tu paścāt saṃbodhayet patim<BR>
13,134.057d@015_4537	tataḥ paurvāhṇikaṃ kāryaṃ svayaṃ kuryād yathāvidhi<BR>
13,134.057d@015_4538	nivedya ca tathāhāraṃ yathā saṃpadyatām iti<BR>
13,134.057d@015_4539	tathaiva kuryāt tat sarvaṃ yathā patyuḥ priyaṃ bhavet<BR>
13,134.057d@015_4540	yathā patyus tathā bhartur gurūṇāṃ pratipadyate<BR>
13,134.057d@015_4541	śuśrūṣāpoṣaṇavidhau patipriyacikīrṣayā<BR>
13,134.057d@015_4542	bhartur niṣkramaṇe kāryaṃ saṃsmared apramādataḥ<BR>
13,134.057d@015_4543	āgataṃ tu patiṃ dṛṣṭvā sahasā paricārakaiḥ<BR>
13,134.057d@015_4544	svayaṃ kurvīta saṃprītyā kāyaśramaharaṃ param<BR>
13,134.057d@015_4545	pādyāsanābhyāṃ śayanair vākyaiś ca hṛdayapriyaiḥ<BR>
13,134.057d@015_4546	atithīnām āgamane prītiyuktā sadā bhavet<BR>
13,134.057d@015_4547	karmaṇā vacanenāpi toṣayed atithīn sadā<BR>
13,134.057d@015_4548	maṅgalyaṃ gṛhaśaucaṃ ca sarvopakaraṇāni ca<BR>
13,134.057d@015_4549	sarvakālam avekṣeta kārayantī ca kurvatī<BR>
13,134.057d@015_4550	dharmakārye tu saṃprāpte tadvad dharmaparā bhavet<BR>
13,134.057d@015_4551	arthakārye punar bhartuḥ pramādālasyavarjitā<BR>
13,134.057d@015_4552	sā yatnaṃ paramaṃ kuryāt tasya sāhāyyakāraṇāt<BR>
13,134.057d@015_4553	yugaṃdharā bhavet sādhvī patyur dharmārthayoḥ sadā<BR>
13,134.057d@015_4554	vihārakāle vai bhartur jñātvā bhāvaṃ hṛdi sthitam<BR>
13,134.057d@015_4555	alaṃkṛtya yathāyogaṃ hāvabhāvasamanvitā<BR>
13,134.057d@015_4556	vākyair madhurasaṃyuktaiḥ smayantī toṣayet patim<BR>
13,134.057d@015_4557	yena yena yathā tuṣyet tathā sā toṣayet patim<BR>
13,134.057d@015_4558	kaṭhorāṇi na vācyāni anyadā pramadāntare<BR>
13,134.057d@015_4559	yasyāṃ kāmī bhaved bhartā tasyāḥ prītikarā bhavet<BR>
13,134.057d@015_4560	apramādaṃ puraskṛtya manasā joṣayet patim<BR>
13,134.057d@015_4561	anantaraṃ tathānyeṣāṃ bhojanāvekṣaṇaṃ caret<BR>
13,134.057d@015_4562	dāsīdāsabalīvardāṃś caṇḍālāṃś ca śunas tathā<BR>
13,134.057d@015_4563	anāthān kṛpaṇāṃś caiva bhikṣukāṃś ca tathaiva ca<BR>
13,134.057d@015_4564	pūjayed balibhaikṣeṇa patyur dharmavivṛddhaye<BR>
13,134.057d@015_4565	kupitaṃ vārthahīnaṃ vā śrāntaṃ vopacaret patim<BR>
13,134.057d@015_4566	yathā sa tuṣṭaḥ svasthaś ca bhavet saṃtoṣayet patim<BR>
13,134.057d@015_4567	tathā kuṭumbacintāyāṃ vivāde cārthasaṃśaye<BR>
13,134.057d@015_4568	āhūtā ca sahāyārthaṃ tadā priyahitaṃ vadet<BR>
13,134.057d@015_4569	apriyaṃ vā hitaṃ brūyāt tasya kāmārthakāṅkṣayā<BR>
13,134.057d@015_4570	ekāntacaryākathanaṃ kalahaṃ varjayet paraiḥ<BR>
13,134.057d@015_4571	bahir ālokanaṃ caiva mohaṃ vrīḍāṃ ca paiśunam<BR>
13,134.057d@015_4572	bahvāśitvaṃ divāsvapnam evamādīni varjayet<BR>
13,134.057d@015_4573	rahasy ekāsanaṃ sādhvī na kuryād ātmajair api<BR>
13,134.057d@015_4574	yad yad dadyān nidhatsveti nyāsavat paripālayet<BR>
13,134.057d@015_4575	vismṛtaṃ vā patidravyaṃ pratidadyāt svaśaucataḥ<BR>
13,134.057d@015_4576	yat kiṃ cit patinā dattaṃ tal labdhvā sumukhī bhavet<BR>
13,134.057d@015_4577	atiyācñām atīrṣyāṃ ca dūrataḥ parivarjayet<BR>
13,134.057d@015_4578	bālavad vṛddhavan nāryāḥ sadaivāturavat patiḥ<BR>
13,134.057d@015_4579	bhāryayā vratam ity eva bhartavyaḥ satataṃ vibho<BR>
13,134.057d@015_4580	etat pativratāvṛttam uktaṃ deva samāsataḥ<BR>
13,134.057d@015_4581	na ca bhoge na caiśvarye na dhane na sukhe tathā<BR>
13,134.057d@015_4582	spṛhā yasyā yathā patyau sā nārīṇāṃ pativratā<BR>
13,134.057d@015_4583	patir hi daivataṃ strīṇāṃ patir bandhuḥ patir gatiḥ<BR>
13,134.057d@015_4584	nānyāṃ gatim ahaṃ paśye pramadānāṃ yathā patiḥ<BR>
13,134.057d@015_4585	jātiṣv api ca vai strītvaṃ viśiṣṭam iti me matiḥ<BR>
13,134.057d@015_4586	kāyakleśena mahatā puruṣaḥ prāpnuyāt phalam<BR>
13,134.057d@015_4587	tat sarvaṃ labhate nārī sevantīndriyagocarān<BR>
13,134.057d@015_4588	yathāsukhaṃ patimatī sarvaṃ patyanukūlataḥ<BR>
13,134.057d@015_4589	īdṛśaṃ dharmasaukaryaṃ paśyadhvaṃ pramadāḥ prati<BR>
13,134.057d@015_4590	etad vismṛtya vartante kustriyaḥ pāpamohitāḥ<BR>
13,134.057d@015_4591	tapaścaryā ca dānaṃ ca patau tasyāḥ samarpitau<BR>
13,134.057d@015_4592	rūpaṃ kulaṃ yaśaḥ svargaḥ sarvaṃ tasmin pratiṣṭhitam<BR>
13,134.057d@015_4593	evaṃvṛttasamācārā svavṛttenaiva śobhanā<BR>
13,134.057d@015_4594	patinā ca samaṃ gacchet puṇyalokān svakarmaṇā<BR>
13,134.057d@015_4595	vṛddho virūpo bībhatsur dhanavān nirdhano 'pi vā<BR>
13,134.057d@015_4596	evaṃbhūto 'pi bhartā vai strīṇāṃ bhūṣaṇam uttamam<BR>
13,134.057d@015_4597	āḍhyaṃ vā rūpayuktaṃ vā virūpaṃ dhanavarjitam<BR>
13,134.057d@015_4598	yā patiṃ toṣayet sādhvī sā nārīṇāṃ pativratā<BR>
13,134.057d@015_4599	daridrāṃś ca virūpāṃś ca pramūḍhān kuṣṭhasaṃyutān<BR>
13,134.057d@015_4600	evaṃvidhān patīn deva toṣayitvā pativratā<BR>
13,134.057d@015_4601	upary upari tāṃl lokān patyaiva saha gacchati<BR>
13,134.057d@015_4602	evaṃ pravartamānāyāḥ patiḥ pūrvaṃ mriyeta cet<BR>
13,134.057d@015_4603	tadānumaraṇaṃ gacchet punar dharmaṃ careta vā<BR>
13,134.057d@015_4604	umā<BR>
13,134.057d@015_4604	etad evaṃ mayā proktaṃ strīṇāṃ dharmāśritaṃ hitam<BR>
13,134.057d@015_4605	evam etan mayā proktaṃ striyas tu bahudhā smṛtāḥ<BR>
13,134.057d@015_4606	devatānāgagandharvamanuṣyā iti naikadhā<BR>
13,134.057d@015_4607	saumyaśīlāḥ śubhācārāḥ sarvās tāḥ saṃbhavanti hi<BR>
13,134.057d@015_4608	athāśubhaṃ pravakṣyāmi strīṇāṃ vṛttaṃ maheśvara<BR>
13,134.057d@015_4609	āsuryaś caiva paiśācyo rākṣasyaś ca bhavanti yāḥ<BR>
13,134.057d@015_4610	tāsāṃ vṛttam aśeṣeṇa śrūyatāṃ lokakāraṇāt<BR>
13,134.057d@015_4611	nyāyato vānyathā proktā bhāvadoṣasamanvitāḥ<BR>
13,134.057d@015_4612	bhartṝn apacaranty eva rāgadveṣabalātkṛtāḥ<BR>
13,134.057d@015_4613	svadharmavimukhā bhūtvā praduṣyanti yatas tataḥ<BR>
13,134.057d@015_4614	pravṛddhaviṣayā nityaṃ pratikūlaṃ vadanti ca<BR>
13,134.057d@015_4615	arthān vināśayanty eva na gṛhṇanti hitaṃ kva cit<BR>
13,134.057d@015_4616	svabuddhiniratā bhūtvā jīvanti ca yathā tathā<BR>
13,134.057d@015_4617	guṇavatyaḥ kva cid bhūtvā patidharmaparā iva<BR>
13,134.057d@015_4618	punar bhavanti pāpiṣṭhā viṣamaṃ vṛttam āśritāḥ<BR>
13,134.057d@015_4619	anavasthitamaryādā bahuveṣā vyayapriyāḥ<BR>
13,134.057d@015_4620	asaṃtuṣṭāś ca lubdhāś ca īrṣyākrodhayutā bhṛśam<BR>
13,134.057d@015_4621	bhogapriyā hitadveṣyāḥ kāmabhogaparāyaṇāḥ<BR>
13,134.057d@015_4622	patīn paribhavanty eva pratikūlaparāyaṇāḥ<BR>
13,134.057d@015_4623	prāyaśo 'nṛtabhūyiṣṭhā gurūṇāṃ pratilomakāḥ<BR>
13,134.057d@015_4624	evaṃyuktasamācārā āsuraṃ bhāvam āśritāḥ<BR>
13,134.057d@015_4625	aparāḥ pāpakāriṇyaḥ satataṃ kalahapriyāḥ<BR>
13,134.057d@015_4626	paruṣā rūkṣavacanā nirghṛṇā nirapatrapāḥ<BR>
13,134.057d@015_4627	niḥsnehāḥ kopanāś caiva bhartṛputrasvabandhuṣu<BR>
13,134.057d@015_4628	ghorā māṃsapriyā nityaṃ hasanti ca rudanti ca<BR>
13,134.057d@015_4629	patīn vyabhicaranty evam unmārgeṇa yathā tathā<BR>
13,134.057d@015_4630	bandhubhir bhartsitā bhūtvā gṛhakāryāṇi kurvate<BR>
13,134.057d@015_4631	atha vā bhartsitā deva nīcavṛttāḥ svabandhuṣu<BR>
13,134.057d@015_4632	tathaivātmavadhaṃ ghoraṃ vyavasyeyur na saṃśayaḥ<BR>
13,134.057d@015_4633	nirdayā niranukrośāḥ kuṭumbārthavilopanāḥ<BR>
13,134.057d@015_4634	dharmārtharahitā ghorāḥ satataṃ kurvate kriyāḥ<BR>
13,134.057d@015_4635	anarthanipuṇāḥ pāpāḥ paraprāṇeṣu nirdayāḥ<BR>
13,134.057d@015_4636	evaṃyuktasamācārāḥ striyaḥ paiśācyam āśritāḥ<BR>
13,134.057d@015_4637	aparā mohasaṃyuktā nirlajjā rodanapriyāḥ<BR>
13,134.057d@015_4638	aśuddhā maladigdhāṅgāḥ pānamāṃsaratā bhṛśam<BR>
13,134.057d@015_4639	vadanty anṛtavākyāni hasanti vilapanti ca<BR>
13,134.057d@015_4640	duṣprasādā mahākrodhāḥ svapnaśīlā nirantaram<BR>
13,134.057d@015_4641	tāmasyo naṣṭatattvārthā mandaśīlā mahodarāḥ<BR>
13,134.057d@015_4642	bhuñjanti vividhaṃ siddhaṃ bhojanaṃ tīvrasaṃbhramāḥ<BR>
13,134.057d@015_4643	guṇarūpavayoyuktaṃ patiṃ kāmukam uttamam<BR>
13,134.057d@015_4644	hitvānyān eva gacchanti sarvathā bhṛśapāpikāḥ<BR>
13,134.057d@015_4645	nirlajjā dharmasaṃdigdhāḥ pratikūlāḥ samantataḥ<BR>
13,134.057d@015_4646	evaṃyuktasamācārāḥ striyo rākṣasyam āśritāḥ<BR>
13,134.057d@015_4647	evaṃvidhānāṃ sarvāsāṃ na paratreha vā sukham<BR>
13,134.057d@015_4648	etāsām eva kustrīṇāṃ mṛtānāṃ ca maheśvara<BR>
13,134.057d@015_4649	asaṃśayaṃ ciraṃ kālaṃ narake vāsa iṣyate<BR>
13,134.057d@015_4650	narakād dhi vimuktānāṃ kathaṃ cit kālaparyayāt<BR>
13,134.057d@015_4651	iṣyate janma mānuṣyaṃ kaṣṭaṃ tatrāpi bhuñjate<BR>
13,134.057d@015_4652	tāsāṃ duṣkṛtasaṃyogād duḥkhaṃ janmāntareṣv api<BR>
13,134.057d@015_4653	daridrāḥ kleśabhūyiṣṭhā virūpāḥ kutsitāḥ paraiḥ<BR>
13,134.057d@015_4654	vidhavā durbhagā vāpi labhante duḥkham īdṛśam<BR>
13,134.057d@015_4655	śatavarṣasahasrāntam ātmānaṃ vyabhicāriṇī<BR>
13,134.057d@015_4656	nayej jāraṃ ca nirayaṃ patiṃ pāpena yojayet<BR>
13,134.057d@015_4657	etad yadi tu vijñāya punaś ced dhitam ātmanaḥ<BR>
13,134.057d@015_4658	kuryur bhartāram āśritya tathā dharmam avāpnuyuḥ<BR>
13,134.057d@015_4659	abhisaṃyānti tā lokān puṇyān paramaśobhanān<BR>
13,134.057d@015_4660	avamatya tu yāḥ pūrvaṃ patiṃ duṣṭena cetasā<BR>
13,134.057d@015_4661	vartamānāś ca satataṃ bhartṝṇāṃ pratikūlatām<BR>
13,134.057d@015_4662	bhartrānumaraṇaṃ kāle yāḥ kurvanti tathāvidhāḥ<BR>
13,134.057d@015_4663	kāmāt krodhād bhayān mohād apahāsyā bhavanti tāḥ<BR>
13,134.057d@015_4664	ādiprabhṛti kustrīṇāṃ tathānumaraṇaṃ vṛthā<BR>
13,134.057d@015_4665	ādiprabhṛti yā sādhvī bhartuḥ priyaparāyaṇā<BR>
13,134.057d@015_4666	ūrdhvaṃ gacchati sā tatra bhartrānumaraṇaṃ gatā<BR>
13,134.057d@015_4667	evaṃ mṛtāyā vai lokān ahaṃ paśyāmi cakṣuṣā<BR>
13,134.057d@015_4668	spṛhaṇīyān suragaṇair yān gacchanti pativratāḥ<BR>
13,134.057d@015_4669	atha vā bhartari mṛte vaidhavyaṃ dharmam āśritā<BR>
13,134.057d@015_4670	mṛtaṃ ca patim uddiśya kuryāc caivaṃvidhaṃ tapaḥ<BR>
13,134.057d@015_4671	evaṃ gacchati sā nārī patīnāṃ lokam uttamam<BR>
13,134.057d@015_4672	ramaṇīyam anirdeśyaṃ duṣprāpaṃ devamānuṣaiḥ<BR>
13,134.057d@015_4673	prāpnuyāt tādṛśaṃ lokaṃ kevalaṃ yā pativratā<BR>
13,134.057d@015_4674	iti te kathitaṃ deva strīṇāṃ dharmam anuttamam<BR>
13,134.057d@015_4675	tavaiva priyakāminyā yan mayoktaṃ tavāgrataḥ<BR>
13,134.057d@015_4676	nāradaḥ<BR>
13,134.057d@015_4676	cāpalyān mama deveśa tad bhavān kṣantum arhati<BR>
13,134.057d@015_4677	evaṃ vadantīṃ rudrāṇīṃ lajjābhāvasamanvitām<BR>
13,134.057d@015_4678	toṣayām āsa deveśo vācā saṃpūjayan priyām<BR>
13,134.057d@015_4679	ṛṣayo devagandharvāḥ sāsurāḥ sāpsarogaṇāḥ<BR>
13,134.057d@015_4680	daivatapramadāś cāpi devanadyaś ca saṃgatāḥ<BR>
13,134.057d@015_4681	praṇamya śirasā devīṃ stutibhiś cāpi tuṣṭuvuḥ<BR>
13,134.057d@015_4682	pūjayām āsur apare devadevaṃ mudā yutāḥ<BR>
13,134.057d@015_4683	apare vismayān nocus tam artham abhicintya vai<BR>
13,134.057d@015_4684	saṃprahṛṣṭamanāḥ śarvaḥ saṃvādaṃ cintayan muhuḥ<BR>
13,134.057d@015_4685	tatra tasmin kṣaṇe devīṃ devo vacanam abravīt<BR>
13,134.057d@015_4686	śṛṇu kalyāṇi madvākyaṃ yad idaṃ tu tvayā mayā<BR>
13,134.057d@015_4687	kṛtaṃ saṃvādam abhavat tat trilokaṃ gamiṣyati<BR>
13,134.057d@015_4688	puṇyaṃ pavitram ākhyānaṃ bhavitā tan na saṃśayaḥ<BR>
13,134.057d@015_4689	ya idaṃ śrāvayed vidvān saṃvādaṃ tv āvayoḥ priye<BR>
13,134.057d@015_4690	śucir bhūtvā narān yuktān sa yajñaphalam āpnuyāt<BR>
13,134.057d@015_4691	ye tv enaṃ śṛṇuyur nityaṃ dharmyaṃ tadgatamānasāḥ<BR>
13,134.057d@015_4692	śravaṇād eva teṣāṃ tu mahad dharmaphalaṃ bhavet<BR>
13,134.057d@015_4693	kathayec chṛṇuyād vāpi yaḥ kaś cin nityam āhnikam<BR>
13,134.057d@015_4694	sa bhaven matpriyo devi taṃ smarāmi dine dine<BR>
13,134.057d@015_4695	ya imaṃ paṭhate nityaṃ saṃvādaṃ cāvayoḥ śubham<BR>
13,134.057d@015_4696	kīrtim āyuṣyam ārogyaṃ paratreha sa vindati<BR>
13,134.057d@015_4696	nāradaḥ<BR>
13,134.057d@015_4697	śrutvā cemaṃ prayoktā tu kathaṃ sa na bhaven mahān<BR>
13,134.057d@015_4698	ity uktvā sa mahādevas tatraivāntaradhīyata<BR>
13,134.057d@015_4699	devīṃ devaṃ vayaṃ tatra nāpaśyāma prabhāvataḥ<BR>
13,134.057d@015_4700	evaṃ purā mayāścaryaṃ dṛṣṭaṃ haimavate vane<BR>
13,134.057d@015_4701	caratā tīrthayātrārthaṃ purā keśiniṣūdana<BR>
13,134.057d@015_4702	bhīṣmaḥ<BR>
13,134.057d@015_4702	tad adya kathitaṃ sarvaṃ tava keśava śṛṇvataḥ<BR>
13,134.057d@015_4703	etāvad uktvā devarṣir nārado virarāma ha<BR>
13,134.057d@015_4704	vaiśaṃpāyanaḥ<BR>
13,134.057d@015_4704	tad adya nikhilenaiva kathitaṃ te yudhiṣṭhira<BR>
13,134.057d@015_4705	dharmarājas tu tac chrutvā bhrātṛbhir mudito 'bhavat<BR>
13,134.057d@015_4706	tat sarvaṃ nikhilaṃ proktaṃ taveha janamejaya<BR>
13,134.057d@016_0000	ṛṣayaḥ<BR>
13,134.057d@016_0001	pinākin bhaganetraghna sarvalokanamaskṛta<BR>
13,134.057d@016_0002	maheśvaraḥ<BR>
13,134.057d@016_0002	māhātmyaṃ vāsudevasya śrotum icchāma śaṃkara<BR>
13,134.057d@016_0003	pitāmahād api varaḥ śāśvataḥ puruṣo hariḥ<BR>
13,134.057d@016_0004	kṛṣṇo jāmbūnadābhāso vyabhre sūrya ivoditaḥ<BR>
13,134.057d@016_0005	daśabāhur mahātejā devatāriniṣūdanaḥ<BR>
13,134.057d@016_0006	śrīvatsāṅko hṛṣīkeśaḥ sarvadaivatapūjitaḥ<BR>
13,134.057d@016_0007	brahmā tasyodaraśayas tathāhaṃ ca śirobhavaḥ<BR>
13,134.057d@016_0008	śiroruhebhyo jyotīṃṣi romabhyaś ca surāsurāḥ<BR>
13,134.057d@016_0009	ṛṣayo dehasaṃbhūtās tasya lokāś ca śāśvatāḥ<BR>
13,134.057d@016_0010	pitāmahagṛhaṃ sākṣāt sarvadevagṛhaṃ ca saḥ<BR>
13,134.057d@016_0011	so 'syāḥ pṛthivyāḥ kṛtsnāyāḥ sraṣṭā tribhuvaneśvaraḥ<BR>
13,134.057d@016_0012	saṃhartā caiva bhūtānāṃ sthāvarasya carasya ca<BR>
13,134.057d@016_0013	sa devaripujit sākṣād devanāthaḥ paraṃtapaḥ<BR>
13,134.057d@016_0014	sarvajñaḥ sarvasaṃśliṣṭaḥ sarvagaḥ sarvatomukhaḥ<BR>
13,134.057d@016_0015	paramātmā hṛṣīkeśaḥ sarvavyāpī maheśvaraḥ<BR>
13,134.057d@016_0016	na tasmāt paramaṃ bhūtaṃ triṣu lokeṣu kiṃ cana<BR>
13,134.057d@016_0017	surakāryārtham utpanno mānuṣaṃ vapur āsthitaḥ<BR>
13,134.057d@016_0018	na hi devagaṇāḥ śaktās trivikramavinākṛtāḥ<BR>
13,134.057d@016_0019	bhuvane devakāryāṇi kartuṃ nāyakavarjitāḥ<BR>
13,134.057d@016_0020	nāyakaḥ sarvadevānāṃ sarvabhūtanamaskṛtaḥ<BR>
13,134.057d@016_0021	etasya devanāthasya devakāryaparasya ca<BR>
13,134.057d@016_0022	brahmabhūtasya satataṃ brahmarṣiśaraṇasya ca<BR>
13,134.057d@016_0023	brahmā vasati garbhasthaḥ śarīre sukhasaṃsthitaḥ<BR>
13,134.057d@016_0024	sarvāḥ sukhasthitāś caiva śarīre tasya devatāḥ<BR>
13,134.057d@016_0025	sa devaḥ puṇḍarīkākṣaḥ śrīgarbhaḥ śrīsahoṣitaḥ<BR>
13,134.057d@016_0026	śārṅgacakrāyudhaḥ khaḍgī sarvanāgaripudhvajaḥ<BR>
13,134.057d@016_0027	uttamena ca śaucena śīlena ca damena ca<BR>
13,134.057d@016_0028	parākrameṇa vīryeṇa vapuṣā darśanena ca<BR>
13,134.057d@016_0029	āroheṇa pramāṇena dhairyeṇārjavasaṃpadā<BR>
13,134.057d@016_0030	ānṛśaṃsyena rūpeṇa balena ca samanvitaḥ<BR>
13,134.057d@016_0031	astraiḥ samuditaḥ sarvair divyaiś cādbhutadarśanaiḥ<BR>
13,134.057d@016_0032	yogamāyaḥ sahasrākṣo niravadyo mahāmanāḥ<BR>
13,134.057d@016_0033	dhīro mitrajanaślāghī jñātibandhujanapriyaḥ<BR>
13,134.057d@016_0034	kṣamāvān anahaṃvādī brahmaṇyo brahmanāyakaḥ<BR>
13,134.057d@016_0035	bhayahartā bhayārtānāṃ mitrāṇāṃ nandivardhanaḥ<BR>
13,134.057d@016_0036	śaraṇyaḥ sarvabhūtānāṃ dīnānāṃ pālane rataḥ<BR>
13,134.057d@016_0037	śrutavān arthasaṃpannaḥ sarvabhūtanamaskṛtaḥ<BR>
13,134.057d@016_0038	samāśritānām upakṛc chatrūṇām api dharmavit<BR>
13,134.057d@016_0039	matimān nītisaṃpanno brahmacārī jitendriyaḥ<BR>
13,134.057d@016_0040	bhavārtham iha devānāṃ buddhyā paramayā yutaḥ<BR>
13,134.057d@016_0041	prājāpatye śubhe mārge mānave dharmasaṃhite<BR>
13,134.057d@016_0042	samutpatsyati govindo manor vaṃśe mahātmanaḥ<BR>
13,134.057d@016_0043	aṅganāmā manoḥ putras tv antardhāmā tataḥ paraḥ<BR>
13,134.057d@016_0044	antardhāmno havirdhāmā prajāpatir aninditaḥ<BR>
13,134.057d@016_0045	prācīnabarhir bhavitā havirdhāmasuto mahān<BR>
13,134.057d@016_0046	tasya pracetaḥpramukhā bhaviṣyanti daśātmajāḥ<BR>
13,134.057d@016_0047	prācetasas tathā dakṣo bhaviteha prajāpatiḥ<BR>
13,134.057d@016_0048	dākṣāyiṇyās tathādityo manur ādityatas tathā<BR>
13,134.057d@016_0049	manoś ca vaṃśaja iḍā sudyumnaś ca bhaviṣyati<BR>
13,134.057d@016_0050	budhāt purūravāś cāpi tasmād āyur bhaviṣyati<BR>
13,134.057d@016_0051	nahuṣo bhavitā tasmād yayātis tasya cātmajaḥ<BR>
13,134.057d@016_0052	yadus tasmān mahāsattvaḥ kroṣṭā tasmād bhaviṣyati<BR>
13,134.057d@016_0053	kroṣṭuś caiva mahān putro vṛjinīvān bhaviṣyati<BR>
13,134.057d@016_0054	vṛjinīvato hi bhavitā uṣadgur aparājitaḥ<BR>
13,134.057d@016_0055	uṣadgor bhavitā putraḥ śūraś citrarathas tathā<BR>
13,134.057d@016_0056	tasya tv avarajaḥ putraḥ śūro nāma bhaviṣyati<BR>
13,134.057d@016_0057	teṣāṃ vikhyātavīryāṇāṃ cāritraguṇaśālinām<BR>
13,134.057d@016_0058	yajvināṃ suviśuddhānāṃ vaṃśe brāhmaṇasaṃmate<BR>
13,134.057d@016_0059	sa śūraḥ kṣatriyaśreṣṭho mahāvīryo mahāyaśāḥ<BR>
13,134.057d@016_0060	svavaṃśavistarakaraṃ janayiṣyati mānadaḥ<BR>
13,134.057d@016_0061	vasudeva iti khyātaṃ putram ānakaduṃdubhim<BR>
13,134.057d@016_0062	tasya putraś caturbāhur vāsudevo bhaviṣyati<BR>
13,134.057d@016_0063	dātā brāhmaṇasatkartā brahmabhūto dvijapriyaḥ<BR>
13,134.057d@016_0064	rājñaḥ sarvāṃś ca ruddhān sa mokṣayiṣyati mānadaḥ<BR>
13,134.057d@016_0065	jarāsaṃdhaṃ ca rājānaṃ nirjitya girigahvare<BR>
13,134.057d@016_0066	sarvapārthivaratnāḍhyo bhaviṣyati sa vīryavān<BR>
13,134.057d@016_0067	pṛthivyām apratihato vīryeṇa ca bhaviṣyati<BR>
13,134.057d@016_0068	vikrameṇa ca saṃpannaḥ sarvapārthivapārthivaḥ<BR>
13,134.057d@016_0069	śūraseneṣu saṃbhūto dvārakāyāṃ vasan prabhuḥ<BR>
13,134.057d@016_0070	pālayiṣyati gāṃ devīṃ vijitya nayavat sadā<BR>
13,134.057d@016_0071	taṃ bhavantaḥ samāsādya vāṅmālyair arhaṇair varaiḥ<BR>
13,134.057d@016_0072	arcayantu yathānyāyaṃ brahmāṇam iva śāśvatam<BR>
13,134.057d@016_0073	yo hi māṃ draṣṭum iccheta brahmāṇaṃ vā pitāmaham<BR>
13,134.057d@016_0074	draṣṭavyas tena bhagavān vāsudevaḥ pratāpavān<BR>
13,134.057d@016_0075	dṛṣṭe tasminn ahaṃ dṛṣṭo na me 'trāsti vicāraṇā<BR>
13,134.057d@016_0076	pitāmaho vā deveśa iti vitta tapodhanāḥ<BR>
13,134.057d@016_0077	sa yasya puṇḍarīkākṣaḥ prītiyukto bhaviṣyati<BR>
13,134.057d@016_0078	tasya devagaṇaḥ prīto brahmapūrvo bhaviṣyati<BR>
13,134.057d@016_0079	yaś ca taṃ mānavo loke saṃśrayiṣyati keśavam<BR>
13,134.057d@016_0080	tasya kīrtir jayaś caiva svargaś caiva bhaviṣyati<BR>
13,134.057d@016_0081	dharmāṇāṃ deśikaḥ sākṣāt sa bhaviṣyati dharmabhāk<BR>
13,134.057d@016_0082	dharmavidbhiḥ sa deveśo namaskāryaḥ sadodyataiḥ<BR>
13,134.057d@016_0083	dharma eva paro hi syāt tasminn abhyarcite vibhau<BR>
13,134.057d@016_0084	sa hi devo mahātejāḥ prajāhitacikīrṣayā<BR>
13,134.057d@016_0085	dharmārthaṃ puruṣavyāghra ṛṣikoṭīḥ sasarja ha<BR>
13,134.057d@016_0086	tāḥ sṛṣṭās tena vibhunā parvate gandhamādane<BR>
13,134.057d@016_0087	sanatkumārapramukhās tiṣṭhanti tapasānvitāḥ<BR>
13,134.057d@016_0088	tasmāt sa vāgmī dharmajño namasyo dvijapuṃgavāḥ<BR>
13,134.057d@016_0089	vandito hi sa vandeta mānito mānayeta ca<BR>
13,134.057d@016_0090	arcitaś cārcayen nityaṃ pūjitaḥ pratipūjayet<BR>
13,134.057d@016_0091	dṛṣṭaḥ paśyed aharahaḥ saṃśritaḥ pratisaṃśrayet<BR>
13,134.057d@016_0092	arcitaś cārcayen nityaṃ sa devo dvijasattamāḥ<BR>
13,134.057d@016_0093	etat tasyānavadyasya viṣṇor vai paramaṃ vratam<BR>
13,134.057d@016_0094	ādidevasya mahataḥ sajjanācaritaṃ sadā<BR>
13,134.057d@016_0095	bhuvane 'bhyarcito nityaṃ devair api sanātanaḥ<BR>
13,134.057d@016_0096	ubhayenānurūpeṇa yajante tam anuvratāḥ<BR>
13,134.057d@016_0097	karmaṇā manasā vācā namasyaḥ sa dvijaiḥ sadā<BR>
13,134.057d@016_0098	yatnavadbhir upasthāya draṣṭavyo devakīsutaḥ<BR>
13,134.057d@016_0099	eṣa vo 'bhihito mārgo mayā vai munisattamāḥ<BR>
13,134.057d@016_0100	taṃ dṛṣṭvā sarvaśo devā dṛṣṭāḥ syur munisattamāḥ<BR>
13,134.057d@016_0101	mahāvarāhaṃ taṃ devaṃ sarvalokapitāmaham<BR>
13,134.057d@016_0102	ahaṃ caiva namasyāmi nityam eva jagatpatim<BR>
13,134.057d@016_0103	tatra vas tritayaṃ dṛṣṭaṃ bhaviṣyati na saṃśayaḥ<BR>
13,134.057d@016_0104	samastā hi vayaṃ devās tasya dehe vasāmahe<BR>
13,134.057d@016_0105	tasya caivāgrajo bhrātā sitābhranicayaprabhaḥ<BR>
13,134.057d@016_0106	halī bala iti khyāto bhaviṣyati dharādharaḥ<BR>
13,134.057d@016_0107	triśirās tasya devasya śātakaumbhamayo drumaḥ<BR>
13,134.057d@016_0108	dhvajas tṛṇendro devasya bhaviṣyati rathāśritaḥ<BR>
13,134.057d@016_0109	śiro nāgair mahābhogaiḥ parikīrṇaṃ mahātmanaḥ<BR>
13,134.057d@016_0110	bhaviṣyati mahābāhoḥ sarvalokeśvarasya hi<BR>
13,134.057d@016_0111	cintitāni sameṣyanti śastrāṇy astrāṇi caiva ha<BR>
13,134.057d@016_0112	anantaś ca sa evokto bhagavān harir avyayaḥ<BR>
13,134.057d@016_0113	samādiṣṭaḥ sa vibudhair darśayantam iti prabho<BR>
13,134.057d@016_0114	suparṇo yasya vīryeṇa kaśyapasyātmajo balī<BR>
13,134.057d@016_0115	antaṃ naivāśakad draṣṭuṃ devasya paramātmanaḥ<BR>
13,134.057d@016_0116	sa ca śeṣe vicarate parayā vai mudā yutaḥ<BR>
13,134.057d@016_0117	antar vasati bhogena parirabhya vasuṃdharām<BR>
13,134.057d@016_0118	sa eṣa viṣṇuḥ so 'nanto bhagavān vasudhādharaḥ<BR>
13,134.057d@016_0119	yo rāmaḥ sa hṛṣīkeśo yo 'cyutaḥ sa dharādharaḥ<BR>
13,134.057d@016_0120	tāv ubhau puruṣavyāghrau divyau divyavapurdharau<BR>
13,134.057d@016_0121	draṣṭavyau mānanīyau ca cakralāṅgaladhāriṇau<BR>
13,134.057d@016_0122	eṣa yo 'nugrahaḥ prokto mayā puṇyas tapodhanāḥ<BR>
13,134.057d@016_0123	nāradaḥ<BR>
13,134.057d@016_0123	yaṃ bhavanto dvijaśreṣṭhāḥ pūjayeyuḥ prayatnataḥ<BR>
13,134.057d@016_0124	atha vyomni mahāñ śabdaḥ savidyut stanayitnumān<BR>
13,134.057d@016_0125	meghaiś ca gaganaṃ nīlaiḥ saṃruddham abhavad ghanaiḥ<BR>
13,134.057d@016_0126	prāvṛṣīva ca parjanyo vavṛṣe nirmalaṃ payaḥ<BR>
13,134.057d@016_0127	nabhaś caivābhavad ghoraṃ diśaś ca na cakāśire<BR>
13,134.057d@016_0128	tato devagirau tasmin ramye puṇye sanātane<BR>
13,134.057d@016_0129	na śarvaṃ bhūtasaṃghaṃ vā dadṛśur munayas tadā<BR>
13,134.057d@016_0130	vyabhraṃ ca gaganaṃ sadyaḥ kṣaṇena samapadyata<BR>
13,134.057d@016_0131	tīrthayātrāṃ tato viprā jagmuś cānye yathāgatam<BR>
13,134.057d@016_0132	tad adbhutam acintyaṃ ca dṛṣṭvā te vismitābhavan<BR>
13,134.057d@016_0133	śaṃkarasyomayā sārdhaṃ saṃvādaṃ tatkathāśrayam<BR>
13,134.057d@016_0134	bhagavān puruṣavyāghro brahmabhūtaḥ sanātanaḥ<BR>
13,134.057d@016_0135	yadartham anuśiṣṭāḥ smo giripṛṣṭhe mahātmanā<BR>
13,134.057d@016_0136	dvitīyam adbhutam idaṃ tvattejaḥkṛtam adya vai<BR>
13,134.057d@016_0137	dṛṣṭvātivismitāḥ kṛṣṇa sā ca naḥ smṛtir āgatā<BR>
13,134.057d@016_0138	etat te devadevasya māhātmyaṃ kathitaṃ vibho<BR>
13,134.057d@016_0139	kapardino girīśasya mahābāho janārdana<BR>
13,134.057d@016_0140	ity uktaḥ sa tadā kṛṣṇas tapovananivāsibhiḥ<BR>
13,134.057d@016_0141	mānayām āsa tān sarvān ṛṣīn devakinandanaḥ<BR>
13,134.057d@016_0142	atharṣayaḥ saṃprahṛṣṭāḥ punas te kṛṣṇam abruvan<BR>
13,134.057d@016_0143	punaḥ saṃdarśayasvāsmān sadaiva madhusūdana<BR>
13,134.057d@016_0144	na hi naḥ sā ratiḥ svarge yā ca tvaddarśane vibho<BR>
13,134.057d@016_0145	tādṛśaṃ ca mahābāho yathāha bhagavān bhavaḥ<BR>
13,134.057d@016_0146	etat te sarvam ākhyātaṃ rahasyam arikarśana<BR>
13,134.057d@016_0147	tvam eva hy arthatattvajñaḥ pṛṣṭo 'smān pṛcchase sadā<BR>
13,134.057d@016_0148	tad asmābhir idaṃ guhyaṃ tvatpriyārtham udāhṛtam<BR>
13,134.057d@016_0149	na ca te 'viditaṃ kiṃ cit triṣu lokeṣu vidyate<BR>
13,134.057d@016_0150	janma caiva prasūtiś ca yac cānyat kāraṇaṃ bhuvi<BR>
13,134.057d@016_0151	vayaṃ tu baṭucāpalyād aśaktā guhyadhāraṇe<BR>
13,134.057d@016_0152	tataḥ sthite tvayi vibho laghutvāt pralapāmahe<BR>
13,134.057d@016_0153	na hi kiṃ cit tad āścaryaṃ yan na vetti bhavān iha<BR>
13,134.057d@016_0154	divi vā bhuvi vā deva sarvaṃ hi viditaṃ tava<BR>
13,134.057d@016_0155	sādhayāma vayaṃ deva vṛddhiṃ puṣṭim avāpnuhi<BR>
13,134.057d@016_0156	putras te sadṛśas tāta viśiṣṭo vā bhaviṣyati<BR>
13,134.057d@016_0157	bhīṣmaḥ<BR>
13,134.057d@016_0157	mahāprabhāvasaṃyukto dīptikīrtikaraḥ prabho<BR>
13,134.057d@016_0158	tataḥ praṇamya deveśaṃ yādavaṃ puruṣottamam<BR>
13,134.057d@016_0159	pradakṣiṇam upāvṛtya prajagmus te maharṣayaḥ<BR>
13,134.057d@016_0160	so 'yaṃ nārāyaṇaḥ śrīmān dīptyā paramayā yutaḥ<BR>
13,134.057d@016_0161	vrataṃ yathāvat tac cīrtvā dvārakāṃ punar āgamat<BR>
13,134.057d@016_0162	pūrṇe ca daśame māsi putro 'sya paramādbhutaḥ<BR>
13,134.057d@016_0163	rukmiṇyāṃ saṃmato jajñe śūro vaṃśadharaḥ prabho<BR>
13,134.057d@016_0164	sa kāmaḥ sarvajantūnāṃ sarvabhāgavato nṛpa<BR>
13,134.057d@016_0165	surāṇām asurāṇāṃ ca caraty antargataḥ sadā<BR>
13,134.057d@016_0166	so 'yaṃ puruṣaśārdūlo meghavarṇaś caturbhujaḥ<BR>
13,134.057d@016_0167	saṃśritaḥ pāṇḍavān premṇā bhavantaś cainam āśritāḥ<BR>
13,134.057d@016_0168	kīrtir lakṣmīr dhṛtiś caiva svargamārgas tathaiva ca<BR>
13,134.057d@016_0169	yatraiṣa saṃsthitas tatra devo viṣṇus trivikramaḥ<BR>
13,134.057d@016_0170	sendrā devās trayastriṃśat sthitā nātra vicāraṇā<BR>
13,134.057d@016_0171	ādidevo mahādevo bhūtānāṃ ca pratiśrayaḥ<BR>
13,134.057d@016_0172	anādinidhano 'vyakto mahātmā madhusūdanaḥ<BR>
13,134.057d@016_0173	svayaṃjāto mahātejāḥ surāṇām arthasiddhaye<BR>
13,134.057d@016_0174	sudustarārthatattvasya vaktā kartā ca mādhavaḥ<BR>
13,134.057d@016_0175	tava pārtha jayaḥ kṛtsnas tava kīrtis tathātulā<BR>
13,134.057d@016_0176	taveyaṃ pṛthivī kṛtsnā nārāyaṇasamāśrayāt<BR>
13,134.057d@016_0177	ayaṃ nāthas tavācintyo yasya nārāyaṇo hṛdi<BR>
13,134.057d@016_0178	sa bhavān bhūmipādhvaryū raṇāgnau hutavān nṛpān<BR>
13,134.057d@016_0179	kṛṣṇaḥ sruveṇa mahatā yugāntāgnisamena vai<BR>
13,134.057d@016_0180	duryodhanas tu śocyo 'sau saputrabhrātṛbāndhavaḥ<BR>
13,134.057d@016_0181	kṛtavān yo 'budhaḥ kopād dharigāṇḍīvavigraham<BR>
13,134.057d@016_0182	daiteyā dānavendrāś ca mahākāyā mahābalāḥ<BR>
13,134.057d@016_0183	cakrāgnau kṣayam āpannā dāvāgnau śalabhā iva<BR>
13,134.057d@016_0184	pratiyoddhuṃ na śakyo hi mānuṣair eṣa saṃyuge<BR>
13,134.057d@016_0185	nihīnaiḥ puruṣavyāghra sattvaśaktibalādibhiḥ<BR>
13,134.057d@016_0186	jayo yo 'yaṃ yugāntābhaḥ savyasācī raṇāgragaḥ<BR>
13,134.057d@016_0187	tejasā hatavān sarvaṃ suyodhanabalaṃ nṛpa<BR>
13,134.057d@016_0188	yat tu vai vṛṣabhāṅkena munibhyaḥ samudāhṛtam<BR>
13,134.057d@016_0189	purāṇaṃ himavatpṛṣṭhe tan me nigadataḥ śṛṇu<BR>
13,134.057d@016_0190	yāvad asyodbhavas tuṣṭis tejo vīryaṃ parākramaḥ<BR>
13,134.057d@016_0191	prabhāvaḥ sannatir janma kṛṣṇe tat tritayaṃ vibho<BR>
13,134.057d@016_0192	na śakyam anyathā kartuṃ tad yadi syāt tathāpy aṇu<BR>
13,134.057d@016_0193	yatra kṛṣṇo hi bhagavāṃs tatra tuṣṭir anuttamā<BR>
13,134.057d@016_0194	vayaṃ hi bālamatayaḥ paranetrāḥ suviklavāḥ<BR>
13,134.057d@016_0195	jñānapūrvaṃ prapannāḥ smo mṛtyoḥ panthānam uttamam<BR>
13,134.057d@016_0196	bhavāṃś cāpy ārjavaparaḥ sarvaṃ kṛtvā pratiśrayam<BR>
13,134.057d@016_0197	rājavṛttān na calate pratijñāpālane rataḥ<BR>
13,134.057d@016_0198	apy evātmavadhaṃ loke rājaṃs tvaṃ bahu manyase<BR>
13,134.057d@016_0199	na hi pratijñayā dattaṃ taṃ prahātum ariṃdama<BR>
13,134.057d@016_0200	kālenāyaṃ janaḥ sarvo nihato raṇamūrdhani<BR>
13,134.057d@016_0201	vayaṃ ca kālena hatāḥ kālo hi parameśvaraḥ<BR>
13,134.057d@016_0202	na hi kālena kālajña spṛṣṭaḥ śocitum arhati<BR>
13,134.057d@016_0203	kālo lohitaraktākṣaḥ kṛṣṇo daṇḍī sanātanaḥ<BR>
13,134.057d@016_0204	tasmāt kuntīsuta jñātīn neha śocitum arhasi<BR>
13,134.057d@016_0205	vyapetamanyur nityaṃ tvaṃ bhava kauravanandana<BR>
13,134.057d@016_0206	mādhavasya ca māhātmyaṃ śrutaṃ yat kathitaṃ mayā<BR>
13,134.057d@016_0207	tad eva tava paryāptaṃ sajjanasya nidarśanam<BR>
13,134.057d@016_0208	vyāsasya vacanaṃ śrutvā nāradasya ca dhīmataḥ<BR>
13,134.057d@016_0209	svayaṃ caiva mahārāja kṛṣṇasyārhattamasya vai<BR>
13,134.057d@016_0210	prabhāvaś carṣipūgasya kathitaḥ sumahān mayā<BR>
13,134.057d@016_0211	maheśvarasya saṃvādaḥ śailaputryāś ca bhārata<BR>
13,134.057d@016_0212	dhārayiṣyati yaś cemaṃ mahāpuruṣasaṃbhavam<BR>
13,134.057d@016_0213	śṛṇuyāt kathayed vā yaḥ sa vai śreyo labhet param<BR>
13,134.057d@016_0214	bhavitāraś ca tasyātha sarve kāmā yathepsitāḥ<BR>
13,134.057d@016_0215	pretya māheśvaraṃ lokaṃ labhate nātra saṃśayaḥ<BR>
13,134.057d@016_0216	nāyaṃ śreyobhikāmena pratipattuṃ janārdane<BR>
13,134.057d@016_0217	eṣa vai cākṣayo vipraiḥ smṛto rājañ janārdanaḥ<BR>
13,134.057d@016_0218	maheśvaramukhotsṛṣṭā ye ca dharmaguṇāḥ smṛtāḥ<BR>
13,134.057d@016_0219	te tvayā manasā dhāryāḥ kururāja divāniśam<BR>
13,134.057d@016_0220	evaṃ te vartamānasya samyagdaṇḍadharasya ca<BR>
13,134.057d@016_0221	prajāpālanadakṣasya svargaloko bhaviṣyati<BR>
13,134.057d@016_0222	dharmeṇa hi sadā rājā prajā rakṣitum arhati<BR>
13,134.057d@016_0223	yas tasya vipulo daṇḍaḥ samyag dharmaḥ sa kīrtyate<BR>
13,134.057d@016_0224	sa eṣa kathito rājan mayā sajjanasaṃnidhau<BR>
13,134.057d@016_0225	śaṃkarasyomayā sārdhaṃ saṃvādo dharmasaṃhitaḥ<BR>
13,134.057d@016_0226	śrutvā vā śrotukāmo vāpy arcayed vṛṣabhadhvajam<BR>
13,134.057d@016_0227	viśuddhena hi bhāvena ya icched bhūtim ātmanaḥ<BR>
13,134.057d@016_0228	eṣa tasyānavadyasya nāradasya mahātmanaḥ<BR>
13,134.057d@016_0229	saṃdeśo devapūjārthaṃ taṃ tathā kuru pāṇḍava<BR>
13,134.057d@016_0230	etad atyadbhutaṃ vṛttaṃ puṇyaṃ haimavate girau<BR>
13,134.057d@016_0231	vāsudevasya kaunteya sthāṇoś caiva svabhāvajam<BR>
13,134.057d@016_0232	daśa varṣasahasrāṇi badaryām eṣa sātvataḥ<BR>
13,134.057d@016_0233	tapaś cacāra vipulaṃ saha gāṇḍīvadhanvanā<BR>
13,134.057d@016_0234	triyugau puṇḍarīkākṣau vāsudevadhanaṃjayau<BR>
13,134.057d@016_0235	viditau nāradād etau mama vyāsāc ca pārthiva<BR>
13,134.057d@016_0236	bāla eva mahābāhuś cakāra kadanaṃ mahat<BR>
13,134.057d@016_0237	kaṃsasya puṇḍarīkākṣo jñātitrāṇārthakāraṇāt<BR>
13,134.057d@016_0238	karmaṇām asya kaunteya nāntaṃ saṃkhyātum utsahe<BR>
13,134.057d@016_0239	śāśvatasya purāṇasya puruṣasya yudhiṣṭhira<BR>
13,134.057d@016_0240	dhruvaṃ śreyaḥ paraṃ tāta bhaviṣyati tavottamam<BR>
13,134.057d@016_0241	yasya te puruṣavyāghraḥ sahāyo 'yaṃ janārdanaḥ<BR>
13,134.057d@016_0242	duryodhanaṃ tu śocāmi pretyaloke 'tidurmatim<BR>
13,134.057d@016_0243	yatkṛte pṛthivī sarvā vinaṣṭā sahayadvipā<BR>
13,134.057d@016_0244	duryodhanāparādhena karṇasya śakunes tathā<BR>
13,134.057d@016_0245	vaiśaṃpāyanaḥ<BR>
13,134.057d@016_0245	duḥśāsanacaturthānāṃ kuravo nidhanaṃ gatāḥ<BR>
13,134.057d@016_0246	evaṃ prabhāṣamāṇe tu gāṅgeye puruṣarṣabhe<BR>
13,134.057d@016_0247	tūṣṇīṃ babhūva kauravyo madhye teṣāṃ mahātmanām<BR>
13,134.057d@016_0248	tac chrutvā vismayaṃ jagmur dhṛtarāṣṭrādayo nṛpāḥ<BR>
13,134.057d@016_0249	saṃpūjya manasā kṛṣṇaṃ sarve prāñjalayo 'bhavan<BR>
13,134.057d@016_0250	ṛṣayaś cāpi te sarve nāradapramukhās tathā<BR>
13,134.057d@016_0251	pratigṛhyābhyanandanta tad vākyaṃ pratipūjya ca<BR>
13,134.057d@016_0252	ity etad akhilaṃ sarvaṃ pāṇḍavo bhrātṛbhiḥ saha<BR>
13,134.057d@016_0253	śrutavān sumahac citraṃ puṇyaṃ bhīṣmānuśāsanam<BR>
13,134.057d@016_0254	yudhiṣṭhiras tu gāṅgeyaṃ viśrāntaṃ bhūridakṣiṇam<BR>
13,134.057d@016_0255	punar eva mahābuddhiḥ paryapṛcchan mahīpatiḥ<BR>
13,134.057d@017_0000	yudhiṣṭhiraḥ<BR>
13,134.057d@017_0001	ka upāyo varaprāptau sarveṣāṃ pāpakarmaṇām<BR>
13,134.057d@017_0002	bhīṣmaḥ<BR>
13,134.057d@017_0002	jñānasya ca parasyeha tan me brūhi pitāmaha<BR>
13,134.057d@017_0003	upāyo 'yaṃ varaprāptau paramaḥ parikīrtitaḥ<BR>
13,134.057d@017_0004	nārāyaṇasya tu dhyānam arcanaṃ yajanaṃ stutiḥ<BR>
13,134.057d@017_0005	śravaṇaṃ tatkathānāṃ ca vidvatsaṃrakṣaṇaṃ tathā<BR>
13,134.057d@017_0006	vidvacchuśrūṣaṇaprītir upadeśānupālanam<BR>
13,134.057d@017_0007	saṃdhyānena japenāśu mucyate prākṛto 'pi ca<BR>
13,134.057d@017_0008	japaś caturvidhaḥ prokto vaidikas tāntriko 'pi ca<BR>
13,134.057d@017_0009	paurāṇiko 'tha vidvadbhiḥ kathitaḥ smārta eva ca<BR>
13,134.057d@017_0010	dvijaśuśrūṣayā jñānaṃ vidvatsaṃrakṣaṇena vā<BR>
13,134.057d@017_0011	nāsādhyaṃ jñānināṃ kiṃ cit tasmād rakṣyā dvijās tvayā<BR>
13,134.057d@017_0012	suvratā bandhuhīnaikā vane pūrvaṃ yamena tu<BR>
13,134.057d@017_0013	āsīd āśvāsitā vidvatsaṃrakṣaṇaphalāt kila<BR>
13,134.057d@017_0014	viprasya maraṇe hetus tatpatnī pitṛśokadā<BR>
13,134.057d@017_0015	vaiśyā tvam abhilāṣeyaṃ viprakanyeti sāṃpratam<BR>
13,134.057d@017_0016	ity uktāśvāsitāpṛcchat kenaivaṃ pāpasaṃyutā<BR>
13,134.057d@017_0017	yamaḥ<BR>
13,134.057d@017_0017	jātā viprakule samyak śreyaś cāpi bravīhi me<BR>
13,134.057d@017_0018	anyajanmani vidvāṃsaṃ prahārair abhipīḍitam<BR>
13,134.057d@017_0019	coraśaṅkāvimokṣeṇa mokṣayitvā sujanmikā<BR>
13,134.057d@017_0020	ity uktāṣṭākṣaradhyānajapādiśreyasā tu sā<BR>
13,134.057d@017_0021	yamenānugṛhītābhūt puṇyalokanivāsinī<BR>
13,134.057d@017_0022	tan nityaṃ viduṣāṃ rakṣātatparo bhava bhūpate<BR>
13,134.057d@017_0023	teṣāṃ saṃrakṣaṇāt tuṣṭaḥ sarvapāpaiḥ pramucyate<BR>
13,135.001	vaiśaṃpāyana uvāca<BR>
13,135.001a	śrutvā dharmān aśeṣeṇa pāvanāni ca sarvaśaḥ<BR>
13,135.001c	yudhiṣṭhiraḥ śāṃtanavaṃ punar evābhyabhāṣata<BR>
13,135.002a	kim ekaṃ daivataṃ loke kiṃ vāpy ekaṃ parāyaṇam<BR>
13,135.002c	stuvantaḥ kaṃ kam arcantaḥ prāpnuyur mānavāḥ śubham<BR>
13,135.003a	ko dharmaḥ sarvadharmāṇāṃ bhavataḥ paramo mataḥ<BR>
13,135.003c	kiṃ japan mucyate jantur janmasaṃsārabandhanāt<BR>
13,135.004	bhīṣma uvāca<BR>
13,135.004a	jagatprabhuṃ devadevam anantaṃ puruṣottamam<BR>
13,135.004c	stuvan nāmasahasreṇa puruṣaḥ satatotthitaḥ<BR>
13,135.005a	tam eva cārcayan nityaṃ bhaktyā puruṣam avyayam<BR>
13,135.005c	dhyāyan stuvan namasyaṃś ca yajamānas tam eva ca<BR>
13,135.006a	anādinidhanaṃ viṣṇuṃ sarvalokamaheśvaram<BR>
13,135.006c	lokādhyakṣaṃ stuvan nityaṃ sarvaduḥkhātigo bhavet<BR>
13,135.007a	brahmaṇyaṃ sarvadharmajñaṃ lokānāṃ kīrtivardhanam<BR>
13,135.007c	lokanāthaṃ mahad bhūtaṃ sarvabhūtabhavodbhavam<BR>
13,135.008a	eṣa me sarvadharmāṇāṃ dharmo 'dhikatamo mataḥ<BR>
13,135.008c	yad bhaktyā puṇḍarīkākṣaṃ stavair arcen naraḥ sadā<BR>
13,135.009a	paramaṃ yo mahat tejaḥ paramaṃ yo mahat tapaḥ<BR>
13,135.009c	paramaṃ yo mahad brahma paramaṃ yaḥ parāyaṇam<BR>
13,135.010a	pavitrāṇāṃ pavitraṃ yo maṅgalānāṃ ca maṅgalam<BR>
13,135.010c	daivataṃ devatānāṃ ca bhūtānāṃ yo 'vyayaḥ pitā<BR>
13,135.011a	yataḥ sarvāṇi bhūtāni bhavanty ādiyugāgame<BR>
13,135.011c	yasmiṃś ca pralayaṃ yānti punar eva yugakṣaye<BR>
13,135.012a	tasya lokapradhānasya jagannāthasya bhūpate<BR>
13,135.012c	viṣṇor nāmasahasraṃ me śṛṇu pāpabhayāpaham<BR>
13,135.013a	yāni nāmāni gauṇāni vikhyātāni mahātmanaḥ<BR>
13,135.013c	ṛṣibhiḥ parigītāni tāni vakṣyāmi bhūtaye<BR>
13,135.014*0631_01	viṣṇor nāmasahasrasya vedavyāso mahān ṛṣiḥ<BR>
13,135.014*0631_02	chando 'nuṣṭup tathā devo bhagavān viśvarūpadhṛk<BR>
13,135.014*0632_01	ṛṣir nāmnāṃ sahasrasya vedavyāso mahāmuniḥ<BR>
13,135.014*0632_02	chando 'nuṣṭup tathā devo bhagavān devakīsutaḥ<BR>
13,135.014*0632_03	amṛtāṃśūdbhavo bījaṃ śaktir devakīnandanaḥ<BR>
13,135.014*0632_04	trisāmā hṛdayaṃ tasya śāntyarthe viniyujyate<BR>
13,135.014*0633_01	viṣṇuṃ jiṣṇuṃ mahāviṣṇuṃ prabhaviṣṇuṃ maheśvaram<BR>
13,135.014*0633_02	anekarūpadaityāntaṃ namāmi puruṣottamam<BR>
13,135.014a	viśvaṃ viṣṇur vaṣaṭkāro bhūtabhavyabhavatprabhuḥ<BR>
13,135.014c	bhūtakṛd bhūtabhṛd bhāvo bhūtātmā bhūtabhāvanaḥ<BR>
13,135.015a	pūtātmā paramātmā ca muktānāṃ paramā gatiḥ<BR>
13,135.015c	avyayaḥ puruṣaḥ sākṣī kṣetrajño 'kṣara eva ca<BR>
13,135.016a	yogo yogavidāṃ netā pradhānapuruṣeśvaraḥ<BR>
13,135.016c	nārasiṃhavapuḥ śrīmān keśavaḥ puruṣottamaḥ<BR>
13,135.017a	sarvaḥ śarvaḥ śivaḥ sthāṇur bhūtādir nidhir avyayaḥ<BR>
13,135.017c	saṃbhavo bhāvano bhartā prabhavaḥ prabhur īśvaraḥ<BR>
13,135.018a	svayaṃbhūḥ śaṃbhur ādityaḥ puṣkarākṣo mahāsvanaḥ<BR>
13,135.018c	anādinidhano dhātā vidhātā dhātur uttamaḥ<BR>
13,135.019a	aprameyo hṛṣīkeśaḥ padmanābho 'maraprabhuḥ<BR>
13,135.019c	viśvakarmā manus tvaṣṭā sthaviṣṭhaḥ sthaviro dhruvaḥ<BR>
13,135.020a	agrāhyaḥ śāśvataḥ kṛṣṇo lohitākṣaḥ pratardanaḥ<BR>
13,135.020c	prabhūtas trikakubdhāma pavitraṃ maṅgalaṃ param<BR>
13,135.021a	īśānaḥ prāṇadaḥ prāṇo jyeṣṭhaḥ śreṣṭhaḥ prajāpatiḥ<BR>
13,135.021c	hiraṇyagarbho bhūgarbho mādhavo madhusūdanaḥ<BR>
13,135.022a	īśvaro vikramī dhanvī medhāvī vikramaḥ kramaḥ<BR>
13,135.022c	anuttamo durādharṣaḥ kṛtajñaḥ kṛtir ātmavān<BR>
13,135.023a	sureśaḥ śaraṇaṃ śarma viśvaretāḥ prajābhavaḥ<BR>
13,135.023c	ahaḥ saṃvatsaro vyālaḥ pratyayaḥ sarvadarśanaḥ<BR>
13,135.024a	ajaḥ sarveśvaraḥ siddhaḥ siddhiḥ sarvādir acyutaḥ<BR>
13,135.024c	vṛṣākapir ameyātmā sarvayogaviniḥsṛtaḥ<BR>
13,135.025a	vasur vasumanāḥ satyaḥ samātmā saṃmitaḥ samaḥ<BR>
13,135.025c	amoghaḥ puṇḍarīkākṣo vṛṣakarmā vṛṣākṛtiḥ<BR>
13,135.026a	rudro bahuśirā babhrur viśvayoniḥ śuciśravāḥ<BR>
13,135.026c	amṛtaḥ śāśvataḥ sthāṇur varāroho mahātapāḥ<BR>
13,135.026d@018_0000	yudhiṣṭhiraḥ<BR>
13,135.026d@018_0001	pitāmaha mahāprājña sarvaśāstraviśārada<BR>
13,135.026d@018_0002	kiṃ japyaṃ japato nityaṃ bhaved dharmaphalaṃ mahat<BR>
13,135.026d@018_0003	prasthāne vā praveśe vā pravṛtte vāpi karmaṇi<BR>
13,135.026d@018_0004	daive vā śrāddhakāle vā kiṃ japyaṃ karmasādhanam<BR>
13,135.026d@018_0005	śāntikaṃ pauṣṭikaṃ rakṣā śatrughnaṃ bhayanāśanam<BR>
13,135.026d@018_0006	bhīṣmaḥ<BR>
13,135.026d@018_0006	japyaṃ yad brahmasamitaṃ tad bhavān vaktum arhati<BR>
13,135.026d@018_0007	vyāsaproktam imaṃ mantraṃ śṛṇuṣvaikamanā nṛpa<BR>
13,135.026d@018_0008	sāvitryā vihitaṃ divyaṃ sadyaḥ pāpavimocanam<BR>
13,135.026d@018_0009	śṛṇu mantravidhiṃ kṛtsnaṃ procyamānaṃ mayānagha<BR>
13,135.026d@018_0010	yaṃ śrutvā pāṇḍavaśreṣṭha sarvapāpaiḥ pramucyate<BR>
13,135.026d@018_0011	rātrāv ahani dharmajña yena pāpair na lipyate<BR>
13,135.026d@018_0012	tat te 'haṃ saṃpravakṣyāmi śṛṇuṣvaikamanā nṛpa<BR>
13,135.026d@018_0013	āyuṣmān bhavate caiva yaṃ śrutvā pārthivātmaja<BR>
13,135.026d@018_0014	puruṣas tu susiddhārthaḥ pretya ceha ca modate<BR>
13,135.026d@018_0015	sevitaṃ satataṃ rājan purā rājarṣisattamaiḥ<BR>
13,135.026d@018_0016	kṣatradharmaparair nityaṃ satyavrataparāyaṇaiḥ<BR>
13,135.026d@018_0017	idam āhnikam avyagraṃ kurvadbhir niyataiḥ sadā<BR>
13,135.026d@018_0018	nṛpair bharataśārdūla prāpyate śrīr anuttamā<BR>
13,135.026d@018_0019	namo vasiṣṭhāya mahāvratāya<BR>
13,135.026d@018_0020	parāśaraṃ vedanidhiṃ praṇamya<BR>
13,135.026d@018_0021	namo 'stv anantāya mahoragāya<BR>
13,135.026d@018_0022	namo 'stu siddhebhya ihākṣayebhyaḥ<BR>
13,135.026d@018_0023	namo 'stv ṛṣibhyaḥ paramaṃ pareṣāṃ<BR>
13,135.026d@018_0024	deveṣu devaṃ varadaṃ varāṇām<BR>
13,135.026d@018_0025	sahasraśīrṣāya namaḥ śivāya<BR>
13,135.026d@018_0026	sahasranāmāya janārdanāya<BR>
13,135.026d@018_0027	ajaikapād ahirbudhnyaḥ pinākī cāparājitaḥ<BR>
13,135.026d@018_0028	ṛtaś ca pitṛrūpaś ca tryambakaś ca maheśvaraḥ<BR>
13,135.026d@018_0029	vṛṣākapiś ca śaṃbhuś ca havano 'theśvaras tathā<BR>
13,135.026d@018_0030	ekādaśaite prathitā rudrās tribhuvaneśvarāḥ<BR>
13,135.026d@018_0031	śatam etat samākhyātaṃ śatarudre mahātmanām<BR>
13,135.026d@018_0032	aṃśo bhagaś ca mitraś ca varuṇaś ca jaleśvaraḥ<BR>
13,135.026d@018_0033	tathā dhātāryamā caiva jayanto bhāskaras tathā<BR>
13,135.026d@018_0034	tvaṣṭā pūṣā tathaivendro dvādaśo viṣṇur ucyate<BR>
13,135.026d@018_0035	ity ete dvādaśādityāḥ kāśyapeyā iti śrutiḥ<BR>
13,135.026d@018_0036	dharo dhruvaś ca somaś ca sāvitro 'thānilo 'nalaḥ<BR>
13,135.026d@018_0037	pratyūṣaś ca prabhāsaś ca vasavo 'ṣṭau prakīrtitāḥ<BR>
13,135.026d@018_0038	nāsatyaś cāpi dasraś ca smṛtau dvāv aśvināv api<BR>
13,135.026d@018_0039	mārtaṇḍasyātmajāv etau saṃjñānāsāvinirgatau<BR>
13,135.026d@018_0040	ataḥ paraṃ pravakṣyāmi lokānāṃ karmasākṣiṇaḥ<BR>
13,135.026d@018_0041	api yajñasya vettāro dattasya sukṛtasya ca<BR>
13,135.026d@018_0042	adṛśyāḥ sarvabhūteṣu paśyanti tridaśeśvarāḥ<BR>
13,135.026d@018_0043	śubhāśubhāni karmāṇi mṛtyuḥ kālaś ca sarvaśaḥ<BR>
13,135.026d@018_0044	viśvedevāḥ pitṛgaṇā mūrtimantas tapodhanāḥ<BR>
13,135.026d@018_0045	munayaś caiva siddhāś ca tapomokṣaparāyaṇāḥ<BR>
13,135.026d@018_0046	śucismitāḥ kīrtayatāṃ prayacchanti śubhaṃ nṛṇām<BR>
13,135.026d@018_0047	prajāpatikṛtān etāṃl lokān divyena tejasā<BR>
13,135.026d@018_0048	vasanti sarvalokeṣu prayatāḥ sarvakarmasu<BR>
13,135.026d@018_0049	prāṇānām īśvarān etān kīrtayan prayato naraḥ<BR>
13,135.026d@018_0050	dharmārthakāmair vipulair yujyate sa hi nityaśaḥ<BR>
13,135.026d@018_0051	lokāṃś ca labhate puṇyān viśveśvarakṛtāñ śubhān<BR>
13,135.026d@018_0052	ete devās trayastriṃśat sarvabhūtagaṇeśvarāḥ<BR>
13,135.026d@018_0053	nandīśvaro mahākāyo grāmaṇīr vṛṣabhadhvajaḥ<BR>
13,135.026d@018_0054	īśvarāḥ sarvalokānāṃ gaṇeśvaravināyakāḥ<BR>
13,135.026d@018_0055	saumyā raudragaṇāś caiva yogabhūtagaṇās tathā<BR>
13,135.026d@018_0056	jyotīṃṣi sarito vyoma suparṇaḥ patageśvaraḥ<BR>
13,135.026d@018_0057	pṛthivyāṃ tapasā siddhāḥ sthāvarāś ca carāś ca ha<BR>
13,135.026d@018_0058	himavān girayaś caiva catvāraś ca mahārṇavāḥ<BR>
13,135.026d@018_0059	bhavasyānucarāḥ sarve haratulyaparākramāḥ<BR>
13,135.026d@018_0060	viṣṇur devo 'tha jiṣṇuś ca skandaś cāmbikayā saha<BR>
13,135.026d@018_0061	kīrtayan prayataḥ sarvān sarvapāpaiḥ pramucyate<BR>
13,135.026d@018_0062	ata ūrdhvaṃ pravakṣyāmi mānavān ṛṣisattamān<BR>
13,135.026d@018_0063	yavakrītaś ca raibhyaś ca arvāvasuparāvasū<BR>
13,135.026d@018_0064	auśijaś caiva kakṣīvān balaś cāṅgirasaḥ sutaḥ<BR>
13,135.026d@018_0065	ṛṣir medhātitheḥ putraḥ kaṇvo barhiṣadas tathā<BR>
13,135.026d@018_0066	brahmatejomayāḥ sarve kīrtitā lokabhāvanāḥ<BR>
13,135.026d@018_0067	labhante hi śubhaṃ sarve rudrānalavasuprabhāḥ<BR>
13,135.026d@018_0068	bhuvi kṛtvā śubhaṃ karma modante divi daivataiḥ<BR>
13,135.026d@018_0069	mahendraguravaḥ sapta prācīṃ vai diśam āśritāḥ<BR>
13,135.026d@018_0070	prayataḥ kīrtayann etāñ śakraloke mahīyate<BR>
13,135.026d@018_0071	unmucuḥ pramucuś caiva svastyātreyaś ca vīryavān<BR>
13,135.026d@018_0072	dṛḍhavyaś cordhvabāhuś ca tṛṇasomāṅgirās tathā<BR>
13,135.026d@018_0073	mitrāvaruṇayoḥ putras tathāgastyaḥ pratāpavān<BR>
13,135.026d@018_0074	dharmarājartvijaḥ sapta dakṣiṇāṃ diśam āśritāḥ<BR>
13,135.026d@018_0075	dṛḍheyuś ca ṛteyuś ca parivyādhaś ca kīrtimān<BR>
13,135.026d@018_0076	ekataś ca dvitaś caiva tritaś cādityasaṃnibhāḥ<BR>
13,135.026d@018_0077	atreḥ putraś ca dharmātmā ṛṣiḥ sārasvatas tathā<BR>
13,135.026d@018_0078	varuṇasyartvijaḥ sapta paścimāṃ diśam āśritāḥ<BR>
13,135.026d@018_0079	atrir vasiṣṭho bhagavān kaśyapaś ca mahān ṛṣiḥ<BR>
13,135.026d@018_0080	gautamaś ca bharadvājo viśvāmitro 'tha kauśikaḥ<BR>
13,135.026d@018_0081	ṛcīkatanayaś cogro jamadagniḥ pratāpavān<BR>
13,135.026d@018_0082	dhaneśvarasya guravaḥ saptaite uttarāṃ śritāḥ<BR>
13,135.026d@018_0083	apare munayaḥ sapta dikṣu sarvāsu dhiṣṭhitāḥ<BR>
13,135.026d@018_0084	kīrtisvastikarā nṝṇāṃ kīrtitā lokabhāvanāḥ<BR>
13,135.026d@018_0085	dharmaḥ kāmaś ca kālaś ca vasur vāsukir eva ca<BR>
13,135.026d@018_0086	anantaḥ kapilaś caiva saptaite dharaṇīdharāḥ<BR>
13,135.026d@018_0087	rāmo vyāsas tathā drauṇir aśvatthāmā ca lomaśaḥ<BR>
13,135.026d@018_0088	ity ete munayo divyā ekaikaḥ saptasaptadhā<BR>
13,135.026d@018_0089	śāntisvastikarā loke diśāṃ pālāḥ prakīrtitāḥ<BR>
13,135.026d@018_0090	yasyāṃ yasyāṃ diśi hy ete tanmukhaḥ śaraṇaṃ vrajet<BR>
13,135.026d@018_0091	sraṣṭāraḥ sarvabhūtānāṃ kīrtitā lokapāvanāḥ<BR>
13,135.026d@018_0092	saṃvarto merusāvarṇo mārkaṇḍeyaś ca dhārmikaḥ<BR>
13,135.026d@018_0093	sāṃkhyayogau nāradaś ca durvāsāś ca mahān ṛṣiḥ<BR>
13,135.026d@018_0094	atyantatapaso dāntās triṣu lokeṣu viśrutāḥ<BR>
13,135.026d@018_0095	apare rudrasaṃkāśāḥ kīrtitā brahmalaukikāḥ<BR>
13,135.026d@018_0096	aputro labhate putraṃ daridro labhate dhanam<BR>
13,135.026d@018_0097	tathā dharmārthakāmeṣu siddhiṃ ca labhate naraḥ<BR>
13,135.026d@018_0098	pṛthuṃ vainyaṃ nṛpavaraṃ pṛthvī yasyābhavat sutā<BR>
13,135.026d@018_0099	prajāpatiṃ sārvabhaumaṃ kīrtayed vasudhādhipam<BR>
13,135.026d@018_0100	ādityavaṃśaprabhavaṃ mahendrasamavikramam<BR>
13,135.026d@018_0101	purūravasamailaṃ ca triṣu lokeṣu viśrutam<BR>
13,135.026d@018_0102	budhasya dayitaṃ putraṃ kīrtayed vasudhādhipam<BR>
13,135.026d@018_0103	trilokaviśrutaṃ vīraṃ bharataṃ ca prakīrtayet<BR>
13,135.026d@018_0104	gavāmayena yajñena yeneṣṭaṃ vai kṛte yuge<BR>
13,135.026d@018_0105	rantidevaṃ mahādevaṃ kīrtayet paramadyutim<BR>
13,135.026d@018_0106	viśvajit tapasopetaṃ lakṣaṇyaṃ kāmalakṣaṇam<BR>
13,135.026d@018_0107	tathā śvetaṃ ca rājarṣiṃ kīrtayet paramadyutim<BR>
13,135.026d@018_0108	sthāṇuḥ prasādito yena yasyārthe hy andhako hataḥ<BR>
13,135.026d@018_0109	mahādevaprasādena yena gaṅgāvatāritā<BR>
13,135.026d@018_0110	bhagīrathaṃ durādharṣaṃ kīrtayet paramadyutim<BR>
13,135.026d@018_0111	sagarasyātmajā yena plāvitās tāritās tathā<BR>
13,135.026d@018_0112	hutāśanasamān etān mahārūpān mahaujasaḥ<BR>
13,135.026d@018_0113	ugrakopān mahāsattvān kīrtayet kīrtivardhanān<BR>
13,135.026d@018_0114	devān ṛṣigaṇāṃś caiva nṛpāṃś ca jagatīśvarān<BR>
13,135.026d@018_0115	sāṃkhyaṃ yogaṃ ca paramaṃ havyaṃ kavyaṃ tathaiva ca<BR>
13,135.026d@018_0116	kīrtitaṃ paramaṃ brahma sarvaśrutiparāyaṇam<BR>
13,135.026d@018_0117	maṅgalyaṃ sarvabhūtānāṃ pavitraṃ bahukīrtitam<BR>
13,135.026d@018_0118	vyādhipraśamanaṃ śreṣṭhaṃ pauṣṭikaṃ sarvakarmaṇām<BR>
13,135.026d@018_0119	prayataḥ kīrtayec caitān kalyaṃ sāyaṃ ca bhārata<BR>
13,135.026d@018_0120	ete vai yānti varṣanti bhānti vānti sṛjanti ca<BR>
13,135.026d@018_0121	ete vināyakāḥ śreṣṭhā dakṣāḥ kṣāntā jitendriyāḥ<BR>
13,135.026d@018_0122	narāṇām aśubhaṃ sarve vyapohanti prakīrtitāḥ<BR>
13,135.026d@018_0123	sākṣibhūtā mahātmānaḥ pāpasya sukṛtasya ca<BR>
13,135.026d@018_0124	etān vai kalyam utthāya kīrtayañ śubham aśnute<BR>
13,135.026d@018_0125	nāgnicorabhayaṃ tatra na mārgapratirodhanam<BR>
13,135.026d@018_0126	etān kīrtayatāṃ nityaṃ duḥsvapno naśyate nṛṇām<BR>
13,135.026d@018_0127	mucyate sarvapāpebhyaḥ svastimāṃś ca gṛhān vrajet<BR>
13,135.026d@018_0128	dīkṣākāleṣu sarveṣu yaḥ paṭhen niyato dvijaḥ<BR>
13,135.026d@018_0129	nyāyavān ātmanirataḥ kṣānto dānto 'nasūyakaḥ<BR>
13,135.026d@018_0130	rogārto vābhiyukto vā paṭhan pāpāt pramucyate<BR>
13,135.026d@018_0131	vāstumadhye tu paṭhataḥ kulasvastyayanaṃ bhavet<BR>
13,135.026d@018_0132	kṣetramadhye tu paṭhataḥ sarvaṃ sasyaṃ prarohati<BR>
13,135.026d@018_0133	gacchataḥ kṣemam adhvānaṃ grāmāntaragataḥ paṭhan<BR>
13,135.026d@018_0134	ātmanaś ca sutānāṃ ca dārāṇāṃ ca dhanasya ca<BR>
13,135.026d@018_0135	bījānām oṣadhīnāṃ ca rakṣām etāṃ prayojayet<BR>
13,135.026d@018_0136	etān saṃgrāmakāle tu paṭhataḥ kṣatriyasya tu<BR>
13,135.026d@018_0137	vrajanti ripavo nāśaṃ kṣemaṃ ca vinivartate<BR>
13,135.026d@018_0138	etān daive ca pitrye ca paṭhataḥ puruṣasya hi<BR>
13,135.026d@018_0139	bhuñjate pitaro havyaṃ kavyaṃ ca tridivaukasaḥ<BR>
13,135.026d@018_0140	na vyādhiśvāpadabhayaṃ na dvipān na hi taskarāt<BR>
13,135.026d@018_0141	kaśmalaṃ laghutāṃ yāti pāpmanā ca pramucyate<BR>
13,135.026d@018_0142	yānapātre ca yāne ca pravāse rājaveśmani<BR>
13,135.026d@018_0143	parāṃ siddhim avāpnoti sāvitrīṃ hy uttamāṃ paṭhan<BR>
13,135.026d@018_0144	na ca rājabhayaṃ teṣāṃ na piśācān na rākṣasāt<BR>
13,135.026d@018_0145	nāgnyambupavanavyālād bhayaṃ tasyopajāyate<BR>
13,135.026d@018_0146	caturṇām api varṇānām āśramasya viśeṣataḥ<BR>
13,135.026d@018_0147	karoti satataṃ śāntiṃ sāvitrīm uttamāṃ paṭhan<BR>
13,135.026d@018_0148	nāgnir dahati kāṣṭhāni sāvitrī yatra paṭhyate<BR>
13,135.026d@018_0149	na tatra bālo mriyate na ca tiṣṭhanti pannagāḥ<BR>
13,135.026d@018_0150	na teṣāṃ vidyate duḥkhaṃ gacchanti paramāṃ gatim<BR>
13,135.026d@018_0151	ye śṛṇvanti mahad brahma sāvitrīguṇakīrtanam<BR>
13,135.026d@018_0152	gavāṃ madhye tu paṭhato gāvo 'sya bahuvatsalāḥ<BR>
13,135.026d@018_0153	prasthāne vā praveśe vā sarvāvasthāgataḥ paṭhet<BR>
13,135.026d@018_0154	japatāṃ juhvatāṃ caiva nityaṃ ca prayatātmanām<BR>
13,135.026d@018_0155	ṛṣīṇāṃ paramaṃ japyaṃ guhyam etan narādhipa<BR>
13,135.026d@018_0156	yāthātathyena saṃgamya itihāsaṃ purātanam<BR>
13,135.026d@018_0157	parāśaramataṃ divyaṃ śakrāya kathitaṃ purā<BR>
13,135.026d@018_0158	tad etat te samākhyātaṃ tathyaṃ brahma sanātanam<BR>
13,135.026d@018_0159	hṛdayaṃ sarvabhūtānāṃ śrutir eṣā purātanī<BR>
13,135.026d@018_0160	somādityānvayāḥ sarve rāghavāḥ kuravas tathā<BR>
13,135.026d@018_0161	paṭhanti śucayo nityaṃ sāvitrīṃ prāṇināṃ gatim<BR>
13,135.026d@018_0162	abhyāśe nityaṃ devānāṃ saptarṣīṇāṃ dhruvasya ca<BR>
13,135.026d@018_0163	mokṣaṇaṃ sarvakṛcchrāṇāṃ mocayaty aśubhāt sadā<BR>
13,135.026d@018_0164	vṛddhaiḥ kāśyapagautamaprabhṛtibhir bhṛgvaṅgirotryādibhiḥ<BR>
13,135.026d@018_0165	śukrāgastyabṛhaspatiprabhṛtibhir brahmarṣibhiḥ sevitam<BR>
13,135.026d@018_0166	bhāradvājamataṃ ṛcīkatanayaiḥ prāptaṃ vasiṣṭhāt punaḥ<BR>
13,135.026d@018_0167	sāvitrīm adhigamya śakravasubhiḥ kṛtsnā jitā dānavāḥ<BR>
13,135.026d@018_0168	yo gośataṃ kanakaśṛṅgamayaṃ dadāti<BR>
13,135.026d@018_0169	viprāya vedaviduṣe ca bahuśrutāya<BR>
13,135.026d@018_0170	divyāṃ ca bhāratakathāṃ kathayec ca nityaṃ<BR>
13,135.026d@018_0171	tulyaṃ phalaṃ bhavati tasya ca tasya caiva<BR>
13,135.026d@018_0172	dharmo vivardhati bhṛgoḥ parikīrtanena<BR>
13,135.026d@018_0173	vīryaṃ vivardhati vasiṣṭhanamonatena<BR>
13,135.026d@018_0174	saṃgrāmajid bhavati caiva raghuṃ namasyan<BR>
13,135.026d@018_0175	syād aśvinau ca parikīrtayato na rogaḥ<BR>
13,135.026d@018_0176	eṣā te kathitā rājan sāvitrī brahma śāśvatī<BR>
13,135.026d@018_0177	vivakṣur asi yac cānyat tat te vakṣyāmi bhārata<BR>
13,135.027a	sarvagaḥ sarvavid bhānur viṣvakseno janārdanaḥ<BR>
13,135.027c	vedo vedavid avyaṅgo vedāṅgo vedavit kaviḥ<BR>
13,135.028a	lokādhyakṣaḥ surādhyakṣo dharmādhyakṣaḥ kṛtākṛtaḥ<BR>
13,135.028c	caturātmā caturvyūhaś caturdaṃṣṭraś caturbhujaḥ<BR>
13,135.029a	bhrājiṣṇur bhojanaṃ bhoktā sahiṣṇur jagadādijaḥ<BR>
13,135.029c	anagho vijayo jetā viśvayoniḥ punarvasuḥ<BR>
13,135.030a	upendro vāmanaḥ prāṃśur amoghaḥ śucir ūrjitaḥ<BR>
13,135.030c	atīndraḥ saṃgrahaḥ sargo dhṛtātmā niyamo yamaḥ<BR>
13,135.031a	vedyo vaidyaḥ sadāyogī vīrahā mādhavo madhuḥ<BR>
13,135.031c	atīndriyo mahāmāyo mahotsāho mahābalaḥ<BR>
13,135.032a	mahābuddhir mahāvīryo mahāśaktir mahādyutiḥ<BR>
13,135.032c	anirdeśyavapuḥ śrīmān ameyātmā mahādridhṛk<BR>
13,135.033a	maheṣvāso mahībhartā śrīnivāsaḥ satāṃ gatiḥ<BR>
13,135.033c	aniruddhaḥ surānando govindo govidāṃ patiḥ<BR>
13,135.034a	marīcir damano haṃsaḥ suparṇo bhujagottamaḥ<BR>
13,135.034c	hiraṇyanābhaḥ sutapāḥ padmanābhaḥ prajāpatiḥ<BR>
13,135.035a	amṛtyuḥ sarvadṛk siṃhaḥ saṃdhātā saṃdhimān sthiraḥ<BR>
13,135.035c	ajo durmarṣaṇaḥ śāstā viśrutātmā surārihā<BR>
13,135.036a	gurur gurutamo dhāma satyaḥ satyaparākramaḥ<BR>
13,135.036c	nimiṣo 'nimiṣaḥ sragvī vācaspatir udāradhīḥ<BR>
13,135.037a	agraṇīr grāmaṇīḥ śrīmān nyāyo netā samīraṇaḥ<BR>
13,135.037c	sahasramūrdhā viśvātmā sahasrākṣaḥ sahasrapāt<BR>
13,135.038a	āvartano nivṛttātmā saṃvṛtaḥ saṃpramardanaḥ<BR>
13,135.038c	ahaḥ saṃvartako vahnir anilo dharaṇīdharaḥ<BR>
13,135.039a	suprasādaḥ prasannātmā viśvadhṛg viśvabhug vibhuḥ<BR>
13,135.039c	satkartā satkṛtaḥ sādhur jahnur nārāyaṇo naraḥ<BR>
13,135.040a	asaṃkhyeyo 'prameyātmā viśiṣṭaḥ śiṣṭakṛc chuciḥ<BR>
13,135.040c	siddhārthaḥ siddhasaṃkalpaḥ siddhidaḥ siddhisādhanaḥ<BR>
13,135.041a	vṛṣāhī vṛṣabho viṣṇur vṛṣaparvā vṛṣodaraḥ<BR>
13,135.041c	vardhano vardhamānaś ca viviktaḥ śrutisāgaraḥ<BR>
13,135.042a	subhujo durdharo vāgmī mahendro vasudo vasuḥ<BR>
13,135.042c	naikarūpo bṛhadrūpaḥ śipiviṣṭaḥ prakāśanaḥ<BR>
13,135.043a	ojas tejo dyutidharaḥ prakāśātmā pratāpanaḥ<BR>
13,135.043c	ṛddhaḥ spaṣṭākṣaro mantraś candrāṃśur bhāskaradyutiḥ<BR>
13,135.044a	amṛtāṃśūdbhavo bhānuḥ śaśabinduḥ sureśvaraḥ<BR>
13,135.044c	auṣadhaṃ jagataḥ setuḥ satyadharmaparākramaḥ<BR>
13,135.045a	bhūtabhavyabhavannāthaḥ pavanaḥ pāvano 'nilaḥ<BR>
13,135.045c	kāmahā kāmakṛt kāntaḥ kāmaḥ kāmapradaḥ prabhuḥ<BR>
13,135.046a	yugādikṛd yugāvarto naikamāyo mahāśanaḥ<BR>
13,135.046c	adṛśyo vyaktarūpaś ca sahasrajid anantajit<BR>
13,135.047a	iṣṭo viśiṣṭaḥ śiṣṭeṣṭaḥ śikhaṇḍī nahuṣo vṛṣaḥ<BR>
13,135.047c	krodhahā krodhakṛt kartā viśvabāhur mahīdharaḥ<BR>
13,135.048a	acyutaḥ prathitaḥ prāṇaḥ prāṇado vāsavānujaḥ<BR>
13,135.048c	apāṃ nidhir adhiṣṭhānam apramattaḥ pratiṣṭhitaḥ<BR>
13,135.049a	skandaḥ skandadharo dhuryo varado vāyuvāhanaḥ<BR>
13,135.049c	vāsudevo bṛhadbhānur ādidevaḥ puraṃdaraḥ<BR>
13,135.050a	aśokas tāraṇas tāraḥ śūraḥ śaurir janeśvaraḥ<BR>
13,135.050c	anukūlaḥ śatāvartaḥ padmī padmanibhekṣaṇaḥ<BR>
13,135.051a	padmanābho 'ravindākṣaḥ padmagarbhaḥ śarīrabhṛt<BR>
13,135.051c	maharddhir ṛddho vṛddhātmā mahākṣo garuḍadhvajaḥ<BR>
13,135.052a	atulaḥ śarabho bhīmaḥ samayajño havir hariḥ<BR>
13,135.052c	sarvalakṣaṇalakṣaṇyo lakṣmīvān samitiṃjayaḥ<BR>
13,135.053a	vikṣaro rohito mārgo hetur dāmodaraḥ sahaḥ<BR>
13,135.053c	mahīdharo mahābhāgo vegavān amitāśanaḥ<BR>
13,135.054a	udbhavaḥ kṣobhaṇo devaḥ śrīgarbhaḥ parameśvaraḥ<BR>
13,135.054c	karaṇaṃ kāraṇaṃ kartā vikartā gahano guhaḥ<BR>
13,135.055a	vyavasāyo vyavasthānaḥ saṃsthānaḥ sthānado dhruvaḥ<BR>
13,135.055c	pararddhiḥ paramaḥ spaṣṭas tuṣṭaḥ puṣṭaḥ śubhekṣaṇaḥ<BR>
13,135.056a	rāmo virāmo virato mārgo neyo nayo 'nayaḥ<BR>
13,135.056c	vīraḥ śaktimatāṃ śreṣṭho dharmo dharmavid uttamaḥ<BR>
13,135.057a	vaikuṇṭhaḥ puruṣaḥ prāṇaḥ prāṇadaḥ praṇavaḥ pṛthuḥ<BR>
13,135.057c	hiraṇyagarbhaḥ śatrughno vyāpto vāyur adhokṣajaḥ<BR>
13,135.058a	ṛtuḥ sudarśanaḥ kālaḥ parameṣṭhī parigrahaḥ<BR>
13,135.058c	ugraḥ saṃvatsaro dakṣo viśrāmo viśvadakṣiṇaḥ<BR>
13,135.059a	vistāraḥ sthāvaraḥ sthāṇuḥ pramāṇaṃ bījam avyayam<BR>
13,135.059c	artho 'nartho mahākośo mahābhogo mahādhanaḥ<BR>
13,135.060a	anirviṇṇaḥ sthaviṣṭho bhūr dharmayūpo mahāmakhaḥ<BR>
13,135.060c	nakṣatranemir nakṣatrī kṣamaḥ kṣāmaḥ samīhanaḥ<BR>
13,135.061a	yajña ijyo mahejyaś ca kratuḥ satraṃ satāṃ gatiḥ<BR>
13,135.061c	sarvadarśī vimuktātmā sarvajño jñānam uttamam<BR>
13,135.062a	suvrataḥ sumukhaḥ sūkṣmaḥ sughoṣaḥ sukhadaḥ suhṛt<BR>
13,135.062c	manoharo jitakrodho vīrabāhur vidāraṇaḥ<BR>
13,135.063a	svāpanaḥ svavaśo vyāpī naikātmā naikakarmakṛt<BR>
13,135.063c	vatsaro vatsalo vatsī ratnagarbho dhaneśvaraḥ<BR>
13,135.064a	dharmagub dharmakṛd dharmī sad asat kṣaram akṣaram<BR>
13,135.064c	avijñātā sahasrāṃśur vidhātā kṛtalakṣaṇaḥ<BR>
13,135.065a	gabhastinemiḥ sattvasthaḥ siṃho bhūtamaheśvaraḥ<BR>
13,135.065c	ādidevo mahādevo deveśo devabhṛd guruḥ<BR>
13,135.066a	uttaro gopatir goptā jñānagamyaḥ purātanaḥ<BR>
13,135.066c	śarīrabhūtabhṛd bhoktā kapīndro bhūridakṣiṇaḥ<BR>
13,135.067a	somapo 'mṛtapaḥ somaḥ purujit purusattamaḥ<BR>
13,135.067c	vinayo jayaḥ satyasaṃdho dāśārhaḥ sātvatāṃ patiḥ<BR>
13,135.068a	jīvo vinayitā sākṣī mukundo 'mitavikramaḥ<BR>
13,135.068c	ambhonidhir anantātmā mahodadhiśayo 'ntakaḥ<BR>
13,135.069a	ajo mahārhaḥ svābhāvyo jitāmitraḥ pramodanaḥ<BR>
13,135.069c	ānando nandano nandaḥ satyadharmā trivikramaḥ<BR>
13,135.070a	maharṣiḥ kapilācāryaḥ kṛtajño medinīpatiḥ<BR>
13,135.070c	tripadas tridaśādhyakṣo mahāśṛṅgaḥ kṛtāntakṛt<BR>
13,135.071a	mahāvarāho govindaḥ suṣeṇaḥ kanakāṅgadī<BR>
13,135.071c	guhyo gabhīro gahano guptaś cakragadādharaḥ<BR>
13,135.072a	vedhāḥ svāṅgo 'jitaḥ kṛṣṇo dṛḍhaḥ saṃkarṣaṇo 'cyutaḥ<BR>
13,135.072c	varuṇo vāruṇo vṛkṣaḥ puṣkarākṣo mahāmanāḥ<BR>
13,135.073a	bhagavān bhagahā nandī vanamālī halāyudhaḥ<BR>
13,135.073c	ādityo jyotir ādityaḥ sahiṣṇur gatisattamaḥ<BR>
13,135.074a	sudhanvā khaṇḍaparaśur dāruṇo draviṇapradaḥ<BR>
13,135.074c	divaḥspṛk sarvadṛg vyāso vācaspatir ayonijaḥ<BR>
13,135.075a	trisāmā sāmagaḥ sāma nirvāṇaṃ bheṣajaṃ bhiṣak<BR>
13,135.075c	saṃnyāsakṛc chamaḥ śānto niṣṭhā śāntiḥ parāyaṇam<BR>
13,135.076a	śubhāṅgaḥ śāntidaḥ sraṣṭā kumudaḥ kuvaleśayaḥ<BR>
13,135.076c	gohito gopatir goptā vṛṣabhākṣo vṛṣapriyaḥ<BR>
13,135.077a	anivartī nivṛttātmā saṃkṣeptā kṣemakṛc chivaḥ<BR>
13,135.077c	śrīvatsavakṣāḥ śrīvāsaḥ śrīpatiḥ śrīmatāṃ varaḥ<BR>
13,135.078a	śrīdaḥ śrīśaḥ śrīnivāsaḥ śrīnidhiḥ śrīvibhāvanaḥ<BR>
13,135.078c	śrīdharaḥ śrīkaraḥ śreyaḥ śrīmāṃl lokatrayāśrayaḥ<BR>
13,135.079a	svakṣaḥ svaṅgaḥ śatānando nandir jyotir gaṇeśvaraḥ<BR>
13,135.079c	vijitātmā vidheyātmā satkīrtiś chinnasaṃśayaḥ<BR>
13,135.080a	udīrṇaḥ sarvataścakṣur anīśaḥ śāśvataḥ sthiraḥ<BR>
13,135.080c	bhūśayo bhūṣaṇo bhūtir viśokaḥ śokanāśanaḥ<BR>
13,135.081a	arciṣmān arcitaḥ kumbho viśuddhātmā viśodhanaḥ<BR>
13,135.081c	aniruddho 'pratirathaḥ pradyumno 'mitavikramaḥ<BR>
13,135.082a	kālaneminihā vīraḥ śūraḥ śaurir janeśvaraḥ<BR>
13,135.082c	trilokātmā trilokeśaḥ keśavaḥ keśihā hariḥ<BR>
13,135.083a	kāmadevaḥ kāmapālaḥ kāmī kāntaḥ kṛtāgamaḥ<BR>
13,135.083c	anirdeśyavapur viṣṇur vīro 'nanto dhanaṃjayaḥ<BR>
13,135.084a	brahmaṇyo brahmakṛd brahmā brahma brahmavivardhanaḥ<BR>
13,135.084c	brahmavid brāhmaṇo brahmī brahmajño brāhmaṇapriyaḥ<BR>
13,135.085a	mahākramo mahākarmā mahātejā mahoragaḥ<BR>
13,135.085c	mahākratur mahāyajvā mahāyajño mahāhaviḥ<BR>
13,135.086a	stavyaḥ stavapriyaḥ stotraṃ stutiḥ stotā raṇapriyaḥ<BR>
13,135.086c	pūrṇaḥ pūrayitā puṇyaḥ puṇyakīrtir anāmayaḥ<BR>
13,135.087a	manojavas tīrthakaro vasuretā vasupradaḥ<BR>
13,135.087c	vasuprado vāsudevo vasur vasumanā haviḥ<BR>
13,135.088a	sadgatiḥ satkṛtiḥ sattā sadbhūtiḥ satparāyaṇaḥ<BR>
13,135.088c	śūraseno yaduśreṣṭhaḥ sannivāsaḥ suyāmunaḥ<BR>
13,135.089a	bhūtāvāso vāsudevo sarvāsunilayo 'nalaḥ<BR>
13,135.089c	darpahā darpado dṛpto durdharo 'thāparājitaḥ<BR>
13,135.090a	viśvamūrtir mahāmūrtir dīptamūrtir amūrtimān<BR>
13,135.090c	anekamūrtir avyaktaḥ śatamūrtiḥ śatānanaḥ<BR>
13,135.091a	eko naikaḥ savaḥ kaḥ kiṃ yat tat padam anuttamam<BR>
13,135.091c	lokabandhur lokanātho mādhavo bhaktavatsalaḥ<BR>
13,135.092a	suvarṇavarṇo hemāṅgo varāṅgaś candanāṅgadī<BR>
13,135.092c	vīrahā viṣamaḥ śūnyo ghṛtāśīr acalaś calaḥ<BR>
13,135.093a	amānī mānado mānyo lokasvāmī trilokadhṛk<BR>
13,135.093c	sumedhā medhajo dhanyaḥ satyamedhā dharādharaḥ<BR>
13,135.094a	tejo vṛṣo dyutidharaḥ sarvaśastrabhṛtāṃ varaḥ<BR>
13,135.094c	pragraho nigraho 'vyagro naikaśṛṅgo gadāgrajaḥ<BR>
13,135.095a	caturmūrtiś caturbāhuś caturvyūhaś caturgatiḥ<BR>
13,135.095c	caturātmā caturbhāvaś caturvedavid ekapāt<BR>
13,135.096a	samāvarto nivṛttātmā durjayo duratikramaḥ<BR>
13,135.096c	durlabho durgamo durgo durāvāso durārihā<BR>
13,135.097a	śubhāṅgo lokasāraṅgaḥ sutantus tantuvardhanaḥ<BR>
13,135.097c	indrakarmā mahākarmā kṛtakarmā kṛtāgamaḥ<BR>
13,135.098a	udbhavaḥ sundaraḥ sundo ratnanābhaḥ sulocanaḥ<BR>
13,135.098c	arko vājasanaḥ śṛṅgī jayantaḥ sarvavij jayī<BR>
13,135.099a	suvarṇabindur akṣobhyaḥ sarvavāg īśvareśvaraḥ<BR>
13,135.099c	mahāhrado mahāgarto mahābhūto mahānidhiḥ<BR>
13,135.100a	kumudaḥ kuṃdaraḥ kundaḥ parjanyaḥ pavano 'nilaḥ<BR>
13,135.100c	amṛtāṃśo 'mṛtavapuḥ sarvajñaḥ sarvatomukhaḥ<BR>
13,135.101a	sulabhaḥ suvrataḥ siddhaḥ śatrujic chatrutāpanaḥ<BR>
13,135.101c	nyagrodhodumbaro 'śvatthaś cāṇūrāndhraniṣūdanaḥ<BR>
13,135.102a	sahasrārciḥ saptajihvaḥ saptaidhāḥ saptavāhanaḥ<BR>
13,135.102c	amūrtir anagho 'cintyo bhayakṛd bhayanāśanaḥ<BR>
13,135.103a	aṇur bṛhat kṛśaḥ sthūlo guṇabhṛn nirguṇo mahān<BR>
13,135.103c	adhṛtaḥ svadhṛtaḥ svāsyaḥ prāgvaṃśo vaṃśavardhanaḥ<BR>
13,135.104a	bhārabhṛt kathito yogī yogīśaḥ sarvakāmadaḥ<BR>
13,135.104c	āśramaḥ śramaṇaḥ kṣāmaḥ suparṇo vāyuvāhanaḥ<BR>
13,135.105a	dhanurdharo dhanurvedo daṇḍo damayitā damaḥ<BR>
13,135.105c	aparājitaḥ sarvasaho niyantā niyamo yamaḥ<BR>
13,135.106a	sattvavān sāttvikaḥ satyaḥ satyadharmaparāyaṇaḥ<BR>
13,135.106c	abhiprāyaḥ priyārho 'rhaḥ priyakṛt prītivardhanaḥ<BR>
13,135.107a	vihāyasagatir jyotiḥ surucir hutabhug vibhuḥ<BR>
13,135.107c	ravir virocanaḥ sūryaḥ savitā ravilocanaḥ<BR>
13,135.108a	ananto hutabhug bhoktā sukhado naikado 'grajaḥ<BR>
13,135.108c	anirviṇṇaḥ sadāmarṣī lokādhiṣṭhānam adbhutam<BR>
13,135.109a	sanāt sanātanatamaḥ kapilaḥ kapir avyayaḥ<BR>
13,135.109c	svastidaḥ svastikṛt svasti svastibhuk svastidakṣiṇaḥ<BR>
13,135.110a	araudraḥ kuṇḍalī cakrī vikramy ūrjitaśāsanaḥ<BR>
13,135.110c	śabdātigaḥ śabdasahaḥ śiśiraḥ śarvarīkaraḥ<BR>
13,135.111a	akrūraḥ peśalo dakṣo dakṣiṇaḥ kṣamiṇāṃ varaḥ<BR>
13,135.111c	vidvattamo vītabhayaḥ puṇyaśravaṇakīrtanaḥ<BR>
13,135.112a	uttāraṇo duṣkṛtihā puṇyo duḥsvapnanāśanaḥ<BR>
13,135.112c	vīrahā rakṣaṇaḥ santo jīvanaḥ paryavasthitaḥ<BR>
13,135.113a	anantarūpo 'nantaśrīr jitamanyur bhayāpahaḥ<BR>
13,135.113c	caturasro gabhīrātmā vidiśo vyādiśo diśaḥ<BR>
13,135.114a	anādir bhūr bhuvo lakṣmīḥ suvīro rucirāṅgadaḥ<BR>
13,135.114c	janano janajanmādir bhīmo bhīmaparākramaḥ<BR>
13,135.115a	ādhāranilayo dhātā puṣpahāsaḥ prajāgaraḥ<BR>
13,135.115c	ūrdhvagaḥ satpathācāraḥ prāṇadaḥ praṇavaḥ paṇaḥ<BR>
13,135.116a	pramāṇaṃ prāṇanilayaḥ prāṇakṛt prāṇajīvanaḥ<BR>
13,135.116c	tattvaṃ tattvavid ekātmā janmamṛtyujarātigaḥ<BR>
13,135.117a	bhūr bhuvaḥ svas tarus tāraḥ savitā prapitāmahaḥ<BR>
13,135.117c	yajño yajñapatir yajvā yajñāṅgo yajñavāhanaḥ<BR>
13,135.118a	yajñabhṛd yajñakṛd yajñī yajñabhug yajñasādhanaḥ<BR>
13,135.118c	yajñāntakṛd yajñaguhyam annam annāda eva ca<BR>
13,135.119a	ātmayoniḥ svayaṃjāto vaikhānaḥ sāmagāyanaḥ<BR>
13,135.119c	devakīnandanaḥ sraṣṭā kṣitīśaḥ pāpanāśanaḥ<BR>
13,135.120a	śaṅkhabhṛn nandakī cakrī śārṅgadhanvā gadādharaḥ<BR>
13,135.120c	rathāṅgapāṇir akṣobhyaḥ sarvapraharaṇāyudhaḥ<BR>
13,135.121a	itīdaṃ kīrtanīyasya keśavasya mahātmanaḥ<BR>
13,135.121c	nāmnāṃ sahasraṃ divyānām aśeṣeṇa prakīrtitam<BR>
13,135.122a	ya idaṃ śṛṇuyān nityaṃ yaś cāpi parikīrtayet<BR>
13,135.122c	nāśubhaṃ prāpnuyāt kiṃ cit so 'mutreha ca mānavaḥ<BR>
13,135.123a	vedāntago brāhmaṇaḥ syāt kṣatriyo vijayī bhavet<BR>
13,135.123c	vaiśyo dhanasamṛddhaḥ syāc chūdraḥ sukham avāpnuyāt<BR>
13,135.124a	dharmārthī prāpnuyād dharmam arthārthī cārtham āpnuyāt<BR>
13,135.124c	kāmān avāpnuyāt kāmī prajārthī cāpnuyāt prajāḥ<BR>
13,135.125a	bhaktimān yaḥ sadotthāya śucis tadgatamānasaḥ<BR>
13,135.125c	sahasraṃ vāsudevasya nāmnām etat prakīrtayet<BR>
13,135.126a	yaśaḥ prāpnoti vipulaṃ jñātiprādhānyam eva ca<BR>
13,135.126c	acalāṃ śriyam āpnoti śreyaś cāpnoty anuttamam<BR>
13,135.127a	na bhayaṃ kva cid āpnoti vīryaṃ tejaś ca vindati<BR>
13,135.127c	bhavaty arogo dyutimān balarūpaguṇānvitaḥ<BR>
13,135.128a	rogārto mucyate rogād baddho mucyeta bandhanāt<BR>
13,135.128c	bhayān mucyeta bhītaś ca mucyetāpanna āpadaḥ<BR>
13,135.129a	durgāṇy atitaraty āśu puruṣaḥ puruṣottamam<BR>
13,135.129c	stuvan nāmasahasreṇa nityaṃ bhaktisamanvitaḥ<BR>
13,135.130a	vāsudevāśrayo martyo vāsudevaparāyaṇaḥ<BR>
13,135.130c	sarvapāpaviśuddhātmā yāti brahma sanātanam<BR>
13,135.131a	na vāsudevabhaktānām aśubhaṃ vidyate kva cit<BR>
13,135.131c	janmamṛtyujarāvyādhibhayaṃ vāpy upajāyate<BR>
13,135.132a	imaṃ stavam adhīyānaḥ śraddhābhaktisamanvitaḥ<BR>
13,135.132c	yujyetātmasukhakṣāntiśrīdhṛtismṛtikīrtibhiḥ<BR>
13,135.133a	na krodho na ca mātsaryaṃ na lobho nāśubhā matiḥ<BR>
13,135.133c	bhavanti kṛtapuṇyānāṃ bhaktānāṃ puruṣottame<BR>
13,135.134a	dyauḥ sacandrārkanakṣatrā khaṃ diśo bhūr mahodadhiḥ<BR>
13,135.134c	vāsudevasya vīryeṇa vidhṛtāni mahātmanaḥ<BR>
13,135.135a	sasurāsuragandharvaṃ sayakṣoragarākṣasam<BR>
13,135.135c	jagad vaśe vartatedaṃ kṛṣṇasya sacarācaram<BR>
13,135.136a	indriyāṇi mano buddhiḥ sattvaṃ tejo balaṃ dhṛtiḥ<BR>
13,135.136c	vāsudevātmakāny āhuḥ kṣetraṃ kṣetrajña eva ca<BR>
13,135.137a	sarvāgamānām ācāraḥ prathamaṃ parikalpyate<BR>
13,135.137c	ācāraprabhavo dharmo dharmasya prabhur acyutaḥ<BR>
13,135.138a	ṛṣayaḥ pitaro devā mahābhūtāni dhātavaḥ<BR>
13,135.138c	jaṅgamājaṅgamaṃ cedaṃ jagan nārāyaṇodbhavam<BR>
13,135.139a	yogo jñānaṃ tathā sāṃkhyaṃ vidyāḥ śilpāni karma ca<BR>
13,135.139c	vedāḥ śāstrāṇi vijñānam etat sarvaṃ janārdanāt<BR>
13,135.140a	eko viṣṇur mahad bhūtaṃ pṛthag bhūtāny anekaśaḥ<BR>
13,135.140c	trīṃl lokān vyāpya bhūtātmā bhuṅkte viśvabhug avyayaḥ<BR>
13,135.141a	imaṃ stavaṃ bhagavato viṣṇor vyāsena kīrtitam<BR>
13,135.141c	paṭhed ya icchet puruṣaḥ śreyaḥ prāptuṃ sukhāni ca<BR>
13,135.141d*0634_01	etat stotraṃ bhagavatā vyāsena parikīrtitam<BR>
13,135.141d*0634_02	yaḥ paṭhec chṛṇuyād vāpi śreyaḥ prāpnoty anuttamam<BR>
13,135.142a	viśveśvaram ajaṃ devaṃ jagataḥ prabhavāpyayam<BR>
13,135.142c	bhajanti ye puṣkarākṣaṃ na te yānti parābhavam<BR>
13,135.142d*0635_00	arjuna uvāca<BR>
13,135.142d*0635_01	padmapatraviśālākṣa padmanābha surottama<BR>
13,135.142d*0635_02	śrībhagavān uvāca<BR>
13,135.142d*0635_02	bhaktānām anuraktānāṃ trātā bhava janārdana<BR>
13,135.142d*0635_03	yo māṃ nāmasahasreṇa stotum icchati pāṇḍava<BR>
13,135.142d*0635_04	so 'ham ekena ślokena stuta eva na saṃśayaḥ<BR>
13,135.142d*0635_05	namo 'stv anantāya sahasramūrtaye<BR>
13,135.142d*0635_06	sahasrapādākṣiśirorubāhave<BR>
13,135.142d*0635_07	sahasranāmne puruṣāya śāśvate<BR>
13,135.142d*0635_08	sahasrakoṭīyugadhāriṇe namaḥ<BR>
13,135.142d*0636_00	arjuna uvāca<BR>
13,135.142d*0636_01	vāsanād vāsudevasya vāsitaṃ te jagattrayam<BR>
13,135.142d*0636_02	sarvabhūtanivāso 'si vāsudeva namo 'stu te<BR>
13,135.142d*0637_01	namo 'stu te vyāsa viśālabuddhe<BR>
13,135.142d*0637_02	phullāravindāyatapatranetra<BR>
13,135.142d*0637_03	yena tvayā bhāratatailapūrṇaḥ<BR>
13,135.142d*0637_04	prajvālito jñānamayaḥ pradīpaḥ<BR>
13,135.142d*0637_05	eṣa niṣkaṇṭakaḥ panthā yatra saṃpūjyate hariḥ<BR>
13,135.142d*0637_06	kupathaṃ taṃ vijānīyād govindarahitāgamam<BR>
13,135.142d*0637_06	rudra uvāca<BR>
13,135.142d*0637_07	rāma rāmeti rāmeti rame rāme manorame<BR>
13,135.142d*0637_08	śrīsahasranāmatattulyaṃ rāmanāma varānane<BR>
13,135.142d*0638_01	iti stutvā hṛṣīkeśaṃ pārthas tūṣṇīṃ sthitas tataḥ<BR>
13,135.142d*0639_01	namo brahmaṇyadevāya gobrāhmaṇahitāya ca<BR>
13,135.142d*0639_02	jagaddhitāya kṛṣṇāya govindāya namo namaḥ<BR>
13,135.142d*0639_03	ākāśāt patitaṃ toyaṃ yathā gacchati sāgaram<BR>
13,135.142d*0639_04	sarvadevanamaskāraḥ keśavaṃ prati gacchati<BR>
13,135.142d*0639_05	sarvavedeṣu yat puṇyaṃ sarvavedeṣu yat phalam<BR>
13,135.142d*0639_06	tat phalaṃ puruṣa āpnoti stutvā devaṃ janārdanam<BR>
13,135.142d*0640_01	jitaṃ te puṇḍarīkākṣa namas te viśvabhāvana<BR>
13,135.142d*0640_02	namas te 'stu hṛṣīkeśa mahāpuruṣapūrvaja<BR>
13,136.001	yudhiṣṭhira uvāca<BR>
13,136.001a	ke pūjyāḥ ke namaskāryāḥ kathaṃ varteta keṣu ca<BR>
13,136.001c	kimācāraḥ kīdṛśeṣu pitāmaha na riṣyate<BR>
13,136.002	bhīṣma uvāca<BR>
13,136.002a	brāhmaṇānāṃ paribhavaḥ sādayed api devatāḥ<BR>
13,136.002c	brāhmaṇānāṃ namaskartā yudhiṣṭhira na riṣyate<BR>
13,136.003a	te pūjyās te namaskāryā vartethās teṣu putravat<BR>
13,136.003c	te hi lokān imān sarvān dhārayanti manīṣiṇaḥ<BR>
13,136.004a	brāhmaṇāḥ sarvalokānāṃ mahānto dharmasetavaḥ<BR>
13,136.004c	dhanatyāgābhirāmāś ca vāksaṃyamaratāś ca ye<BR>
13,136.005a	ramaṇīyāś ca bhūtānāṃ nidhānaṃ ca dhṛtavratāḥ<BR>
13,136.005c	praṇetāraś ca lokānāṃ śāstrāṇāṃ ca yaśasvinaḥ<BR>
13,136.006a	tapo yeṣāṃ dhanaṃ nityaṃ vāk caiva vipulaṃ balam<BR>
13,136.006b*0641_01	mahātmanāṃ jñānavidāṃ tapa eva dhanaṃ param<BR>
13,136.006c	prabhavaś cāpi dharmāṇāṃ dharmajñāḥ sūkṣmadarśinaḥ<BR>
13,136.007a	dharmakāmāḥ sthitā dharme sukṛtair dharmasetavaḥ<BR>
13,136.007c	yān upāśritya jīvanti prajāḥ sarvāś caturvidhāḥ<BR>
13,136.008a	panthānaḥ sarvanetāro yajñavāhāḥ sanātanāḥ<BR>
13,136.008c	pitṛpaitāmahīṃ gurvīm udvahanti dhuraṃ sadā<BR>
13,136.009a	dhuri ye nāvasīdanti viṣame sadgavā iva<BR>
13,136.009c	pitṛdevātithimukhā havyakavyāgrabhojinaḥ<BR>
13,136.010a	bhojanād eva ye lokāṃs trāyante mahato bhayāt<BR>
13,136.010c	dīpāḥ sarvasya lokasya cakṣuś cakṣuṣmatām api<BR>
13,136.011a	sarvaśilpādinidhayo nipuṇāḥ sūkṣmadarśinaḥ<BR>
13,136.011c	gatijñāḥ sarvabhūtānām adhyātmagaticintakāḥ<BR>
13,136.012a	ādimadhyāvasānānāṃ jñātāraś chinnasaṃśayāḥ<BR>
13,136.012c	parāvaraviśeṣajñā gantāraḥ paramāṃ gatim<BR>
13,136.013a	vimuktā dhutapāpmāno nirdvaṃdvā niṣparigrahāḥ<BR>
13,136.013c	mānārhā mānitā nityaṃ jñānavidbhir mahātmabhiḥ<BR>
13,136.014a	candane malapaṅke ca bhojane 'bhojane samāḥ<BR>
13,136.014c	samaṃ yeṣāṃ dukūlaṃ ca śāṇakṣaumājināni ca<BR>
13,136.015a	tiṣṭheyur apy abhuñjānā bahūni divasāny api<BR>
13,136.015c	śoṣayeyuś ca gātrāṇi svādhyāyaiḥ saṃyatendriyāḥ<BR>
13,136.016a	adaivaṃ daivataṃ kuryur daivataṃ cāpy adaivatam<BR>
13,136.016c	lokān anyān sṛjeyuś ca lokapālāṃś ca kopitāḥ<BR>
13,136.017a	apeyaḥ sāgaro yeṣām abhiśāpān mahātmanām<BR>
13,136.017c	yeṣāṃ kopāgnir adyāpi daṇḍake nopaśāmyati<BR>
13,136.018a	devānām api ye devāḥ kāraṇaṃ kāraṇasya ca<BR>
13,136.018c	pramāṇasya pramāṇaṃ ca kas tān abhibhaved budhaḥ<BR>
13,136.019a	yeṣāṃ vṛddhaś ca bālaś ca sarvaḥ saṃmānam arhati<BR>
13,136.019b*0642_01	teṣāṃ vṛddhāś ca bālāś ca sarve sanmārgadarśinaḥ<BR>
13,136.019c	tapovidyāviśeṣāt tu mānayanti parasparam<BR>
13,136.020a	avidvān brāhmaṇo devaḥ pātraṃ vai pāvanaṃ mahat<BR>
13,136.020c	vidvān bhūyastaro devaḥ pūrṇasāgarasaṃnibhaḥ<BR>
13,136.021a	avidvāṃś caiva vidvāṃś ca brāhmaṇo daivataṃ mahat<BR>
13,136.021c	praṇītaś cāpraṇītaś ca yathāgnir daivataṃ mahat<BR>
13,136.022a	śmaśāne hy api tejasvī pāvako naiva duṣyati<BR>
13,136.022c	havir yajñeṣu ca vahan bhūya evābhiśobhate<BR>
13,136.023a	evaṃ yady apy aniṣṭeṣu vartate sarvakarmasu<BR>
13,136.023c	sarvathā brāhmaṇo mānyo daivataṃ viddhi tat param<BR>
13,137.001	yudhiṣṭhira uvāca<BR>
13,137.001a	kāṃ tu brāhmaṇapūjāyāṃ vyuṣṭiṃ dṛṣṭvā janādhipa<BR>
13,137.001c	kaṃ vā karmodayaṃ matvā tān arcasi mahāmate<BR>
13,137.002	bhīṣma uvāca<BR>
13,137.002a	atrāpy udāharantīmam itihāsaṃ purātanam<BR>
13,137.002c	pavanasya ca saṃvādam arjunasya ca bhārata<BR>
13,137.003a	sahasrabhujabhṛc chrīmān kārtavīryo 'bhavat prabhuḥ<BR>
13,137.003c	asya lokasya sarvasya māhiṣmatyāṃ mahābalaḥ<BR>
13,137.004a	sa tu ratnākaravatīṃ sadvīpāṃ sāgarāmbarām<BR>
13,137.004c	śaśāsa sarvāṃ pṛthivīṃ haihayaḥ satyavikramaḥ<BR>
13,137.005a	svavittaṃ tena dattaṃ tu dattātreyāya kāraṇe<BR>
13,137.005c	kṣatradharmaṃ puraskṛtya vinayaṃ śrutam eva ca<BR>
13,137.006a	ārādhayām āsa ca taṃ kṛtavīryātmajo munim<BR>
13,137.006c	nyamantrayata saṃhṛṣṭaḥ sa dvijaś ca varais tribhiḥ<BR>
13,137.007a	sa varaiś chanditas tena nṛpo vacanam abravīt<BR>
13,137.007c	sahasrabāhur bhūyāṃ vai camūmadhye gṛhe 'nyathā<BR>
13,137.008a	mama bāhusahasraṃ tu paśyantāṃ sainikā raṇe<BR>
13,137.008c	vikrameṇa mahīṃ kṛtsnāṃ jayeyaṃ vipulavrata<BR>
13,137.008e	tāṃ ca dharmeṇa saṃprāpya pālayeyam atandritaḥ<BR>
13,137.009a	caturthaṃ tu varaṃ yāce tvām ahaṃ dvijasattama<BR>
13,137.009c	taṃ mamānugrahakṛte dātum arhasy anindita<BR>
13,137.009e	anuśāsantu māṃ santo mithyāvṛttaṃ tadāśrayam<BR>
13,137.010a	ity uktaḥ sa dvijaḥ prāha tathāstv iti narādhipam<BR>
13,137.010c	evaṃ samabhavaṃs tasya varās te dīptatejasaḥ<BR>
13,137.011a	tataḥ sa ratham āsthāya jvalanārkasamadyutiḥ<BR>
13,137.011c	abravīd vīryasaṃmohāt ko nv asti sadṛśo mayā<BR>
13,137.011e	vīryadhairyayaśaḥśaucair vikrameṇaujasāpi vā<BR>
13,137.012a	tadvākyānte cāntarikṣe vāg uvācāśarīriṇī<BR>
13,137.012c	na tvaṃ mūḍha vijānīṣe brāhmaṇaṃ kṣatriyād varam<BR>
13,137.012e	sahito brāhmaṇeneha kṣatriyo rakṣati prajāḥ<BR>
13,137.013	arjuna uvāca<BR>
13,137.013a	kuryāṃ bhūtāni tuṣṭo 'haṃ kruddho nāśaṃ tathā naye<BR>
13,137.013c	karmaṇā manasā vācā na matto 'sti varo dvijaḥ<BR>
13,137.014a	pūrvo brahmottaro vādo dvitīyaḥ kṣatriyottaraḥ<BR>
13,137.014c	tvayoktau yau tu tau hetū viśeṣas tv atra dṛśyate<BR>
13,137.015a	brāhmaṇāḥ saṃśritāḥ kṣatraṃ na kṣatraṃ brāhmaṇāśritam<BR>
13,137.015c	śritān brahmopadhā viprāḥ khādanti kṣatriyān bhuvi<BR>
13,137.016a	kṣatriyeṣv āśrito dharmaḥ prajānāṃ paripālanam<BR>
13,137.016c	kṣatrād vṛttir brāhmaṇānāṃ taiḥ kathaṃ brāhmaṇo varaḥ<BR>
13,137.017a	sarvabhūtapradhānāṃs tān bhaikṣavṛttīn ahaṃ sadā<BR>
13,137.017c	ātmasaṃbhāvitān viprān sthāpayāmy ātmano vaśe<BR>
13,137.018a	kathitaṃ hy anayā satyaṃ gāyatryā kanyayā divi<BR>
13,137.018c	vijeṣyāmy avaśān sarvān brāhmaṇāṃś carmavāsasaḥ<BR>
13,137.019a	na ca māṃ cyāvayed rāṣṭrāt triṣu lokeṣu kaś cana<BR>
13,137.019c	devo vā mānuṣo vāpi tasmāj jyeṣṭho dvijād aham<BR>
13,137.020a	adya brahmottaraṃ lokaṃ kariṣye kṣatriyottaram<BR>
13,137.020c	na hi me saṃyuge kaś cit soḍhum utsahate balam<BR>
13,137.021a	arjunasya vacaḥ śrutvā vitrastābhūn niśācarī<BR>
13,137.021c	athainam antarikṣasthas tato vāyur abhāṣata<BR>
13,137.022a	tyajainaṃ kaluṣaṃ bhāvaṃ brāhmaṇebhyo namaskuru<BR>
13,137.022c	eteṣāṃ kurvataḥ pāpaṃ rāṣṭrakṣobho hi te bhavet<BR>
13,137.023a	atha vā tvāṃ mahīpāla śamayiṣyanti vai dvijāḥ<BR>
13,137.023c	nirasiṣyanti vā rāṣṭrād dhatotsāhaṃ mahābalāḥ<BR>
13,137.024a	taṃ rājā kas tvam ity āha tatas taṃ prāha mārutaḥ<BR>
13,137.024c	vāyur vai devadūto 'smi hitaṃ tvāṃ prabravīmy aham<BR>
13,137.025	arjuna uvāca<BR>
13,137.025a	aho tvayādya vipreṣu bhaktirāgaḥ pradarśitaḥ<BR>
13,137.025c	yādṛśaṃ pṛthivī bhūtaṃ tādṛśaṃ brūhi vai dvijam<BR>
13,137.026a	vāyor vā sadṛśaṃ kiṃ cid brūhi tvaṃ brāhmaṇottamam<BR>
13,137.026c	apāṃ vai sadṛśaṃ brūhi sūryasya nabhaso 'pi vā<BR>
13,138.001	vāyur uvāca<BR>
13,138.001a	śṛṇu mūḍha guṇān kāṃś cid brāhmaṇānāṃ mahātmanām<BR>
13,138.001c	ye tvayā kīrtitā rājaṃs tebhyo 'tha brāhmaṇo varaḥ<BR>
13,138.002a	tyaktvā mahītvaṃ bhūmis tu spardhayāṅganṛpasya ha<BR>
13,138.002c	nāśaṃ jagāma tāṃ vipro vyaṣṭambhayata kaśyapaḥ<BR>
13,138.003a	akṣayā brāhmaṇā rājan divi ceha ca nityadā<BR>
13,138.003c	apibat tejasā hy āpaḥ svayam evāṅgirāḥ purā<BR>
13,138.004a	sa tāḥ piban kṣīram iva nātṛpyata mahātapāḥ<BR>
13,138.004c	apūrayan mahaughena mahīṃ sarvāṃ ca pārthiva<BR>
13,138.005a	tasminn ahaṃ ca kruddhe vai jagat tyaktvā tato gataḥ<BR>
13,138.005c	vyatiṣṭham agnihotre ca ciram aṅgiraso bhayāt<BR>
13,138.006a	abhiśaptaś ca bhagavān gautamena puraṃdaraḥ<BR>
13,138.006c	ahalyāṃ kāmayāno vai dharmārthaṃ ca na hiṃsitaḥ<BR>
13,138.007a	tathā samudro nṛpate pūrṇo mṛṣṭena vāriṇā<BR>
13,138.007c	brāhmaṇair abhiśaptaḥ saṃl lavaṇodaḥ kṛto vibho<BR>
13,138.008a	suvarṇavarṇo nirdhūmaḥ saṃhatordhvaśikhaḥ kaviḥ<BR>
13,138.008c	kruddhenāṅgirasā śapto guṇair etair vivarjitaḥ<BR>
13,138.009a	marutaś cūrṇitān paśya ye 'hasanta mahodadhim<BR>
13,138.009c	suvarṇadhāriṇā nityam avaśaptā dvijātinā<BR>
13,138.010a	samo na tvaṃ dvijātibhyaḥ śreṣṭhaṃ viddhi narādhipa<BR>
13,138.010c	garbhasthān brāhmaṇān samyaṅ namasyati kila prabhuḥ<BR>
13,138.011a	daṇḍakānāṃ mahad rājyaṃ brāhmaṇena vināśitam<BR>
13,138.011c	tālajaṅghaṃ mahat kṣatram aurveṇaikena nāśitam<BR>
13,138.012a	tvayā ca vipulaṃ rājyaṃ balaṃ dharmaḥ śrutaṃ tathā<BR>
13,138.012c	dattātreyaprasādena prāptaṃ paramadurlabham<BR>
13,138.013a	agniṃ tvaṃ yajase nityaṃ kasmād arjuna brāhmaṇam<BR>
13,138.013c	sa hi sarvasya lokasya havyavāṭ kiṃ na vetsi tam<BR>
13,138.014a	atha vā brāhmaṇaśreṣṭham anu bhūtānupālakam<BR>
13,138.014c	kartāraṃ jīvalokasya kasmāj jānan vimuhyase<BR>
13,138.015a	tathā prajāpatir brahmā avyaktaḥ prabhavāpyayaḥ<BR>
13,138.015c	yenedaṃ nikhilaṃ viśvaṃ janitaṃ sthāvaraṃ caram<BR>
13,138.016a	aṇḍajātaṃ tu brahmāṇaṃ ke cid icchanty apaṇḍitāḥ<BR>
13,138.016c	aṇḍād bhinnād babhuḥ śailā diśo 'mbhaḥ pṛthivī divam<BR>
13,138.017a	draṣṭavyaṃ naitad evaṃ hi kathaṃ jyāyastamo hi saḥ<BR>
13,138.017c	smṛtam ākāśam aṇḍaṃ tu tasmāj jātaḥ pitāmahaḥ<BR>
13,138.018a	tiṣṭhet katham iti brūhi na kiṃ cid dhi tadā bhavet<BR>
13,138.018c	ahaṃkāra iti proktaḥ sarvatejogataḥ prabhuḥ<BR>
13,138.019a	nāsty aṇḍam asti tu brahmā sa rājaṃl lokabhāvanaḥ<BR>
13,138.019c	ity uktaḥ sa tadā tūṣṇīm abhūd vāyus tam abravīt<BR>
13,139.001	vāyur uvāca<BR>
13,139.001a	imāṃ bhūmiṃ brāhmaṇebhyo ditsur vai dakṣiṇāṃ purā<BR>
13,139.001c	aṅgo nāma nṛpo rājaṃs tataś cintāṃ mahī yayau<BR>
13,139.002a	dhāraṇīṃ sarvabhūtānām ayaṃ prāpya varo nṛpaḥ<BR>
13,139.002c	katham icchati māṃ dātuṃ dvijebhyo brahmaṇaḥ sutām<BR>
13,139.003a	sāhaṃ tyaktvā gamiṣyāmi bhūmitvaṃ brahmaṇaḥ padam<BR>
13,139.003c	ayaṃ sarāṣṭro nṛpatir mā bhūd iti tato 'gamat<BR>
13,139.004a	tatas tāṃ kaśyapo dṛṣṭvā vrajantīṃ pṛthivīṃ tadā<BR>
13,139.004c	praviveśa mahīṃ sadyo muktvātmānaṃ samāhitaḥ<BR>
13,139.005a	ruddhā sā sarvato jajñe tṛṇauṣadhisamanvitā<BR>
13,139.005c	dharmottarā naṣṭabhayā bhūmir āsīt tato nṛpa<BR>
13,139.006a	evaṃ varṣasahasrāṇi divyāni vipulavrataḥ<BR>
13,139.006c	triṃśataṃ kaśyapo rājan bhūmir āsīd atandritaḥ<BR>
13,139.007a	athāgamya mahārāja namaskṛtya ca kaśyapam<BR>
13,139.007c	pṛthivī kāśyapī jajñe sutā tasya mahātmanaḥ<BR>
13,139.008a	eṣa rājann īdṛśo vai brāhmaṇaḥ kaśyapo 'bhavat<BR>
13,139.008c	anyaṃ prabrūhi vāpi tvaṃ kaśyapāt kṣatriyaṃ varam<BR>
13,139.009a	tūṣṇīṃ babhūva nṛpatiḥ pavanas tv abravīt punaḥ<BR>
13,139.009c	śṛṇu rājann utathyasya jātasyāṅgirase kule<BR>
13,139.010a	bhadrā somasya duhitā rūpeṇa paramā matā<BR>
13,139.010c	tasyās tulyaṃ patiṃ soma utathyaṃ samapaśyata<BR>
13,139.011a	sā ca tīvraṃ tapas tepe mahābhāgā yaśasvinī<BR>
13,139.011c	utathyaṃ tu mahābhāgaṃ tatkṛte 'varayat tadā<BR>
13,139.011d*0643_01	utathyārthe tu cārvaṅgī paraṃ niyamam āsthitā<BR>
13,139.012a	tata āhūya sotathyaṃ dadāv atra yaśasvinīm<BR>
13,139.012c	bhāryārthe sa ca jagrāha vidhivad bhūridakṣiṇa<BR>
13,139.013a	tāṃ tv akāmayata śrīmān varuṇaḥ pūrvam eva ha<BR>
13,139.013c	sa cāgamya vanaprasthaṃ yamunāyāṃ jahāra tām<BR>
13,139.014a	jaleśvaras tu hṛtvā tām anayat svapuraṃ prati<BR>
13,139.014c	paramādbhutasaṃkāśaṃ ṣaṭsahasraśatahradam<BR>
13,139.015a	na hi ramyataraṃ kiṃ cit tasmād anyat purottamam<BR>
13,139.015c	prāsādair apsarobhiś ca divyaiḥ kāmaiś ca śobhitam<BR>
13,139.015e	tatra devas tayā sārdhaṃ reme rājañ jaleśvaraḥ<BR>
13,139.016a	athākhyātam utathyāya tataḥ patnyavamardanam<BR>
13,139.017a	tac chrutvā nāradāt sarvam utathyo nāradaṃ tadā<BR>
13,139.017c	provāca gaccha brūhi tvaṃ varuṇaṃ paruṣaṃ vacaḥ<BR>
13,139.017e	madvākyān muñca me bhāryāṃ kasmād vā hṛtavān asi<BR>
13,139.018a	lokapālo 'si lokānāṃ na lokasya vilopakaḥ<BR>
13,139.018c	somena dattā bhāryā me tvayā cāpahṛtādya vai<BR>
13,139.019a	ity ukto vacanāt tasya nāradena jaleśvaraḥ<BR>
13,139.019c	muñca bhāryām utathyasyety atha taṃ varuṇo 'bravīt<BR>
13,139.019c*0644_01	kasmāt tvaṃ hatavān asi<BR>
13,139.019c*0644_02	iti śrutvā vacas tasya<BR>
13,139.019e	mamaiṣā supriyā bhāryā nainām utsraṣṭum utsahe<BR>
13,139.020a	ity ukto varuṇenātha nāradaḥ prāpya taṃ munim<BR>
13,139.020c	utathyam abravīd vākyaṃ nātihṛṣṭamanā iva<BR>
13,139.021a	gale gṛhītvā kṣipto 'smi varuṇena mahāmune<BR>
13,139.021c	na prayacchati te bhāryāṃ yat te kāryaṃ kuruṣva tat<BR>
13,139.022a	nāradasya vacaḥ śrutvā kruddhaḥ prājvalad aṅgirāḥ<BR>
13,139.022c	apibat tejasā vāri viṣṭabhya sumahātapāḥ<BR>
13,139.023a	pīyamāne ca sarvasmiṃs toye vai salileśvaraḥ<BR>
13,139.023c	suhṛdbhiḥ kṣipyamāṇo 'pi naivāmuñcata tāṃ tadā<BR>
13,139.024a	tataḥ kruddho 'bravīd bhūmim utathyo brāhmaṇottamaḥ<BR>
13,139.024c	darśayasva sthalaṃ bhadre ṣaṭsahasraśatahradam<BR>
13,139.025a	tatas tad iriṇaṃ jātaṃ samudraś cāpasarpitaḥ<BR>
13,139.025c	tasmād deśān nadīṃ caiva provācāsau dvijottamaḥ<BR>
13,139.026a	adṛśyā gaccha bhīru tvaṃ sarasvati maruṃ prati<BR>
13,139.026c	apuṇya eṣa bhavatu deśas tyaktas tvayā śubhe<BR>
13,139.027a	tasmin saṃcūrṇite deśe bhadrām ādāya vāripaḥ<BR>
13,139.027c	adadāc charaṇaṃ gatvā bhāryām āṅgirasāya vai<BR>
13,139.028a	pratigṛhya tu tāṃ bhāryām utathyaḥ sumanābhavat<BR>
13,139.028c	mumoca ca jagad duḥkhād varuṇaṃ caiva haihaya<BR>
13,139.029a	tataḥ sa labdhvā tāṃ bhāryāṃ varuṇaṃ prāha dharmavit<BR>
13,139.029b*0645_01	aspṛśyo 'pānayogyaś ca kṣipram eva bhaviṣyati<BR>
13,139.029c	utathyaḥ sumahātejā yat tac chṛṇu narādhipa<BR>
13,139.029d*0646_01	muktas tvam āyuḥśeṣeṇa mā bhair gaccha jaleśvara<BR>
13,139.029d*0646_02	māvamaṃsthāḥ punar mohān mā tvāṃ ninyur yamakṣayam<BR>
13,139.030a	mayaiṣā tapasā prāptā krośatas te jalādhipa<BR>
13,139.030c	ity uktvā tām upādāya svam eva bhavanaṃ yayau<BR>
13,139.031a	eṣa rājann īdṛśo vai utathyo brāhmaṇarṣabhaḥ<BR>
13,139.031c	bravīmy ahaṃ brūhi vā tvam utathyāt kṣatriyaṃ varam<BR>
13,140.001	bhīṣma uvāca<BR>
13,140.001a	ity uktaḥ sa tadā tūṣṇīm abhūd vāyus tato 'bravīt<BR>
13,140.001c	śṛṇu rājann agastyasya māhātmyaṃ brāhmaṇasya ha<BR>
13,140.002a	asurair nirjitā devā nirutsāhāś ca te kṛtāḥ<BR>
13,140.002c	yajñāś caiṣāṃ hṛtāḥ sarve pitṛbhyaś ca svadhā tathā<BR>
13,140.003a	karmejyā mānavānāṃ ca dānavair haihayarṣabha<BR>
13,140.003c	bhraṣṭaiśvaryās tato devāś ceruḥ pṛthvīm iti śrutiḥ<BR>
13,140.004a	tataḥ kadā cit te rājan dīptam ādityavarcasam<BR>
13,140.004c	dadṛśus tejasā yuktam agastyaṃ vipulavratam<BR>
13,140.005a	abhivādya ca taṃ devā dṛṣṭvā ca yaśasā vṛtam<BR>
13,140.005c	idam ūcur mahātmānaṃ vākyaṃ kāle janādhipa<BR>
13,140.006a	dānavair yudhi bhagnāḥ sma tathaiśvaryāc ca bhraṃśitāḥ<BR>
13,140.006c	tad asmān no bhayāt tīvrāt trāhi tvaṃ munipuṃgava<BR>
13,140.007a	ity uktaḥ sa tadā devair agastyaḥ kupito 'bhavat<BR>
13,140.007c	prajajvāla ca tejasvī kālāgnir iva saṃkṣaye<BR>
13,140.008a	tena dīptāṃśujālena nirdagdhā dānavās tadā<BR>
13,140.008c	antarikṣān mahārāja nyapatanta sahasraśaḥ<BR>
13,140.009a	dahyamānās tu te daityās tasyāgastyasya tejasā<BR>
13,140.009c	ubhau lokau parityajya yayuḥ kāṣṭhāṃ sma dakṣiṇām<BR>
13,140.010a	balis tu yajate yajñam aśvamedhaṃ mahīṃ gataḥ<BR>
13,140.010c	ye 'nye svasthā mahīsthāś ca te na dagdhā mahāsurāḥ<BR>
13,140.011a	tato lokāḥ punaḥ prāptāḥ suraiḥ śāntaṃ ca tad rajaḥ<BR>
13,140.011c	athainam abruvan devā bhūmiṣṭhān asurāñ jahi<BR>
13,140.012a	ity ukta āha devān sa na śaknomi mahīgatān<BR>
13,140.012c	dagdhuṃ tapo hi kṣīyen me dhakṣyāmīti ca pārthiva<BR>
13,140.013a	evaṃ dagdhā bhagavatā dānavāḥ svena tejasā<BR>
13,140.013c	agastyena tadā rājaṃs tapasā bhāvitātmanā<BR>
13,140.014a	īdṛśaś cāpy agastyo hi kathitas te mayānagha<BR>
13,140.014c	bravīmy ahaṃ brūhi vā tvam agastyāt kṣatriyaṃ varam<BR>
13,140.015a	ity uktaḥ sa tadā tūṣṇīm abhūd vāyus tato 'bravīt<BR>
13,140.015c	śṛṇu rājan vasiṣṭhasya mukhyaṃ karma yaśasvinaḥ<BR>
13,140.015d*0647_01	vaikhānasavidhānena gaṅgātīraṃ samāśritāḥ<BR>
13,140.016a	ādityāḥ satram āsanta saro vai mānasaṃ prati<BR>
13,140.016c	vasiṣṭhaṃ manasā gatvā śrutvā tatrāsya gocaram<BR>
13,140.017a	yajamānāṃs tu tān dṛṣṭvā vyagrān dīkṣānukarśitān<BR>
13,140.017c	hantum icchanti śailābhāḥ khalino nāma dānavāḥ<BR>
13,140.018a	adūrāt tu tatas teṣāṃ brahmadattavaraṃ saraḥ<BR>
13,140.018c	hatā hatā vai te tatra jīvanty āplutya dānavāḥ<BR>
13,140.019a	te pragṛhya mahāghorān parvatān parighān drumān<BR>
13,140.019c	vikṣobhayantaḥ salilam utthitāḥ śatayojanam<BR>
13,140.020a	abhyadravanta devāṃs te sahasrāṇi daśaiva ha<BR>
13,140.020c	tatas tair arditā devāḥ śaraṇaṃ vāsavaṃ yayuḥ<BR>
13,140.021a	sa ca tair vyathitaḥ śakro vasiṣṭhaṃ śaraṇaṃ yayau<BR>
13,140.021c	tato 'bhayaṃ dadau tebhyo vasiṣṭho bhagavān ṛṣiḥ<BR>
13,140.022a	tathā tān duḥkhitāñ jānann ānṛśaṃsyaparo muniḥ<BR>
13,140.022c	ayatnenādahat sarvān khalinaḥ svena tejasā<BR>
13,140.023a	kailāsaṃ prasthitāṃ cāpi nadīṃ gaṅgāṃ mahātapāḥ<BR>
13,140.023c	ānayat tat saro divyaṃ tayā bhinnaṃ ca tat saraḥ<BR>
13,140.024a	saro bhinnaṃ tayā nadyā sarayūḥ sā tato 'bhavat<BR>
13,140.024c	hatāś ca khalino yatra sa deśaḥ khalino 'bhavat<BR>
13,140.025a	evaṃ sendrā vasiṣṭhena rakṣitās tridivaukasaḥ<BR>
13,140.025c	brahmadattavarāś caiva hatā daityā mahātmanā<BR>
13,140.026a	etat karma vasiṣṭhasya kathitaṃ te mayānagha<BR>
13,140.026c	bravīmy ahaṃ brūhi vā tvaṃ vasiṣṭhāt kṣatriyaṃ varam<BR>
13,141.001	bhīṣma uvāca<BR>
13,141.001a	ity uktas tv arjunas tūṣṇīm abhūd vāyus tam abravīt<BR>
13,141.001c	śṛṇu me haihayaśreṣṭha karmātreḥ sumahātmanaḥ<BR>
13,141.002a	ghore tamasy ayudhyanta sahitā devadānavāḥ<BR>
13,141.002c	avidhyata śarais tatra svarbhānuḥ somabhāskarau<BR>
13,141.003a	atha te tamasā grastā nihanyante sma dānavaiḥ<BR>
13,141.003c	devā nṛpatiśārdūla sahaiva balibhis tadā<BR>
13,141.004a	asurair vadhyamānās te kṣīṇaprāṇā divaukasaḥ<BR>
13,141.004c	apaśyanta tapasyantam atriṃ vipraṃ mahāvane<BR>
13,141.005a	athainam abruvan devāḥ śāntakrodhaṃ jitendriyam<BR>
13,141.005c	asurair iṣubhir viddhau candrādityāv imāv ubhau<BR>
13,141.006a	vayaṃ vadhyāmahe cāpi śatrubhis tamasāvṛte<BR>
13,141.006c	nādhigacchāma śāntiṃ ca bhayāt trāyasva naḥ prabho<BR>
13,141.007a	kathaṃ rakṣāmi bhavatas te 'bruvaṃś candramā bhava<BR>
13,141.007c	timiraghnaś ca savitā dasyuhā caiva no bhava<BR>
13,141.008a	evam uktas tadātris tu tamonud abhavac chaśī<BR>
13,141.008c	apaśyat saumyabhāvaṃ ca sūryasya pratidarśanam<BR>
13,141.009a	dṛṣṭvā nātiprabhaṃ somaṃ tathā sūryaṃ ca pārthiva<BR>
13,141.009c	prakāśam akarod atris tapasā svena saṃyuge<BR>
13,141.010a	jagad vitimiraṃ cāpi pradīptam akarot tadā<BR>
13,141.010c	vyajayac chatrusaṃghāṃś ca devānāṃ svena tejasā<BR>
13,141.011a	atriṇā dahyamānāṃs tān dṛṣṭvā devā mahāsurān<BR>
13,141.011c	parākramais te 'pi tadā vyatyaghnann atrirakṣitāḥ<BR>
13,141.012a	udbhāsitaś ca savitā devās trātā hatāsurāḥ<BR>
13,141.012c	atriṇā tv atha somatvaṃ kṛtam uttamatejasā<BR>
13,141.013a	advitīyena muninā japatā carmavāsasā<BR>
13,141.013c	phalabhakṣeṇa rājarṣe paśya karmātriṇā kṛtam<BR>
13,141.014a	tasyāpi vistareṇoktaṃ karmātreḥ sumahātmanaḥ<BR>
13,141.014c	bravīmy ahaṃ brūhi vā tvam atritaḥ kṣatriyaṃ varam<BR>
13,141.014d*0648_01	evam atrer mahārāja kathitaṃ karma cādbhutam<BR>
13,141.015a	ity uktas tv arjunas tūṣṇīm abhūd vāyus tam abravīt<BR>
13,141.015c	śṛṇu rājan mahat karma cyavanasya mahātmanaḥ<BR>
13,141.016a	aśvinoḥ pratisaṃśrutya cyavanaḥ pākaśāsanam<BR>
13,141.016c	provāca sahitaṃ devaiḥ somapāv aśvinau kuru<BR>
13,141.016d*0649_01	cyavanasya mahārāja śṛṇu māhātmyam uttamam<BR>
13,141.016d*0649_02	iṣṭvā yajñaṃ mahābhāga cyavanaḥ sumahātapāḥ<BR>
13,141.016d*0649_03	nāsatyau balinau rājaṃś cakre vai somapīthinau<BR>
13,141.017	indra uvāca<BR>
13,141.017a	asmābhir varjitāv etau bhavetāṃ somapau katham<BR>
13,141.017c	devair na saṃmitāv etau tasmān maivaṃ vadasva naḥ<BR>
13,141.018a	aśvibhyāṃ saha necchāmaḥ pātuṃ somaṃ mahāvrata<BR>
13,141.018b*0650_01	cyavana uvāca<BR>
13,141.018b*0650_01	yad anyad vakṣyase vipra tat kariṣyāma te vacaḥ<BR>
13,141.018b*0650_02	pibetām aśvinau somaṃ bhavadbhiḥ sahitāv imau<BR>
13,141.018b*0650_03	ubhāv etāv api surau sūryaputrau sureśvara<BR>
13,141.018b*0650_04	kriyatāṃ madvaco devā yathā vai samudāhṛtam<BR>
13,141.018b*0650_05	indra uvāca<BR>
13,141.018b*0650_05	etad vaḥ kurvatāṃ śreyo bhaven naitad akurvatām<BR>
13,141.018b*0650_06	aśvibhyāṃ saha somaṃ vai na pāsyāmi dvijottama<BR>
13,141.018c	pibantv anye yathākāmaṃ nāhaṃ pātum ihotsahe<BR>
13,141.019	cyavana uvāca<BR>
13,141.019a	na cet kariṣyasi vaco mayoktaṃ balasūdana<BR>
13,141.019c	mayā pramathitaḥ sadyaḥ somaṃ pāsyasi vai makhe<BR>
13,141.020a	tataḥ karma samārabdhaṃ hitāya sahasāśvinoḥ<BR>
13,141.020c	cyavanena tato mantrair abhibhūtāḥ surābhavan<BR>
13,141.021a	tat tu karma samārabdhaṃ dṛṣṭvendraḥ krodhamūrchitaḥ<BR>
13,141.021c	udyamya vipulaṃ śailaṃ cyavanaṃ samupādravat<BR>
13,141.021e	tathā vajreṇa bhagavān amarṣākulalocanaḥ<BR>
13,141.022a	tam āpatantaṃ dṛṣṭvaiva cyavanas tapasānvitaḥ<BR>
13,141.022c	adbhiḥ siktvāstambhayat taṃ savajraṃ sahaparvatam<BR>
13,141.023a	athendrasya mahāghoraṃ so 'sṛjac chatrum eva ha<BR>
13,141.023c	madaṃ mantrāhutimayaṃ vyāditāsyaṃ mahāmuniḥ<BR>
13,141.024a	tasya dantasahasraṃ tu babhūva śatayojanam<BR>
13,141.024c	dviyojanaśatās tasya daṃṣṭrāḥ paramadāruṇāḥ<BR>
13,141.024e	hanus tasyābhavad bhūmāv ekaś cāsyāspṛśad divam<BR>
13,141.025a	jihvāmūle sthitās tasya sarve devāḥ savāsavāḥ<BR>
13,141.025c	timer āsyam anuprāptā yathā matsyā mahārṇave<BR>
13,141.026a	te saṃmantrya tato devā madasyāsyagatās tadā<BR>
13,141.026c	abruvan sahitāḥ śakraṃ praṇamāsmai dvijātaye<BR>
13,141.026e	aśvibhyāṃ saha somaṃ ca pibāmo vigatajvarāḥ<BR>
13,141.027a	tataḥ sa praṇataḥ śakraś cakāra cyavanasya tat<BR>
13,141.027b*0651_01	tatheti śakras tasyātha praṇāmam akaron nṛpa<BR>
13,141.027c	cyavanaḥ kṛtavāṃs tau cāpy aśvinau somapīthinau<BR>
13,141.028a	tataḥ pratyāharat karma madaṃ ca vyabhajan muniḥ<BR>
13,141.028c	akṣeṣu mṛgayāyāṃ ca pāne strīṣu ca vīryavān<BR>
13,141.029a	etair doṣair naro rājan kṣayaṃ yāti na saṃśayaḥ<BR>
13,141.029c	tasmād etān naro nityaṃ dūrataḥ parivarjayet<BR>
13,141.030a	etat te cyavanasyāpi karma rājan prakīrtitam<BR>
13,141.030c	bravīmy ahaṃ brūhi vā tvaṃ cyavanāt kṣatriyaṃ varam<BR>
13,142.001	bhīṣma uvāca<BR>
13,142.001a	tūṣṇīm āsīd arjunas tu pavanas tv abravīt punaḥ<BR>
13,142.001c	śṛṇu me brāhmaṇeṣv eva mukhyaṃ karma janādhipa<BR>
13,142.002a	madasyāsyam anuprāptā yadā sendrā divaukasaḥ<BR>
13,142.002c	tadeyaṃ cyavaneneha hṛtā teṣāṃ vasuṃdharā<BR>
13,142.003a	ubhau lokau hṛtau matvā te devā duḥkhitābhavan<BR>
13,142.003c	śokārtāś ca mahātmānaṃ brahmāṇaṃ śaraṇaṃ yayuḥ<BR>
13,142.004	devā ūcuḥ<BR>
13,142.004a	madāsyavyatiṣiktānām asmākaṃ lokapūjita<BR>
13,142.004c	cyavanena hṛtā bhūmiḥ kapaiś cāpi divaṃ prabho<BR>
13,142.005	brahmovāca<BR>
13,142.005a	gacchadhvaṃ śaraṇaṃ viprān āśu sendrā divaukasaḥ<BR>
13,142.005c	prasādya tān ubhau lokāv avāpsyatha yathā purā<BR>
13,142.006a	te yayuḥ śaraṇaṃ viprāṃs ta ūcuḥ kāñ jayāmahe<BR>
13,142.006c	ity uktās te dvijān prāhur jayateha kapān iti<BR>
13,142.006e	bhūgatān hi vijetāro vayam ity eva pārthiva<BR>
13,142.007a	tataḥ karma samārabdhaṃ brāhmaṇaiḥ kapanāśanam<BR>
13,142.007c	tac chrutvā preṣito dūto brāhmaṇebhyo dhanī kapaiḥ<BR>
13,142.008a	sa ca tān brāhmaṇān āha dhanī kapavaco yathā<BR>
13,142.008c	bhavadbhiḥ sadṛśāḥ sarve kapāḥ kim iha vartate<BR>
13,142.009a	sarve vedavidaḥ prājñāḥ sarve ca kratuyājinaḥ<BR>
13,142.009c	sarve satyavratāś caiva sarve tulyā maharṣibhiḥ<BR>
13,142.010a	śrīś caiva ramate teṣu dhārayanti śriyaṃ ca te<BR>
13,142.010c	vṛthā dārān na gacchanti vṛthāmāṃsaṃ na bhuñjate<BR>
13,142.011a	dīptam agniṃ juhvati ca gurūṇāṃ vacane sthitāḥ<BR>
13,142.011c	sarve ca niyatātmāno bālānāṃ saṃvibhāginaḥ<BR>
13,142.012a	upetya śakaṭair yānti na sevanti rajasvalām<BR>
13,142.012b*0652_01	sugatiṃ caiva gacchanti tathaiva śubhakarmiṇaḥ<BR>
13,142.012c	abhuktavatsu nāśnanti divā caiva na śerate<BR>
13,142.012c*0653_01	garbhiṇīvatsakādiṣu<BR>
13,142.012c*0653_02	pūrvāhṇeṣu na dīvyanti<BR>
13,142.013a	etaiś cānyaiś ca bahubhir guṇair yuktān kathaṃ kapān<BR>
13,142.013c	vijeṣyatha nivartadhvaṃ nivṛttānāṃ śubhaṃ hi vaḥ<BR>
13,142.014	brāhmaṇā ūcuḥ<BR>
13,142.014a	kapān vayaṃ vijeṣyāmo ye devās te vayaṃ smṛtāḥ<BR>
13,142.014c	tasmād vadhyāḥ kapāsmākaṃ dhanin yāhi yathāgatam<BR>
13,142.015a	dhanī gatvā kapān āha na vo viprāḥ priyaṃkarāḥ<BR>
13,142.015c	gṛhītvāstrāṇy atho viprān kapāḥ sarve samādravan<BR>
13,142.016a	samudagradhvajān dṛṣṭvā kapān sarve dvijātayaḥ<BR>
13,142.016c	vyasṛjañ jvalitān agnīn kapānāṃ prāṇanāśanān<BR>
13,142.017a	brahmasṛṣṭā havyabhujaḥ kapān bhuktvā sanātanāḥ<BR>
13,142.017c	nabhasīva yathābhrāṇi vyarājanta narādhipa<BR>
13,142.017d*0654_01	hatvā vai dānavān devāḥ sarve saṃbhūya saṃyuge<BR>
13,142.017d*0654_02	te nābhyajānan hi tadā brāhmaṇair nihatān kapān<BR>
13,142.017d*0654_03	athāgamya mahātejā nārado 'kathayad vibho<BR>
13,142.017d*0654_04	yathā hatā mahābhāgais tejasā brāhmaṇaiḥ kapāḥ<BR>
13,142.017d*0654_05	nāradasya vacaḥ śrutvā prītāḥ sarve divaukasaḥ<BR>
13,142.017e	praśaśaṃsur dvijāṃś caiva brahmāṇaṃ ca yaśasvinam<BR>
13,142.018a	teṣāṃ tejas tathā vīryaṃ devānāṃ vavṛdhe tataḥ<BR>
13,142.018c	avāpnuvaṃś cāmaratvaṃ triṣu lokeṣu pūjitam<BR>
13,142.019a	ity uktavacanaṃ vāyum arjunaḥ pratyabhāṣata<BR>
13,142.019c	pratipūjya mahābāho yat tac chṛṇu narādhipa<BR>
13,142.020a	jīvāmy ahaṃ brāhmaṇārthe sarvathā satataṃ prabho<BR>
13,142.020c	brahmaṇe brāhmaṇebhyaś ca praṇamāmi ca nityaśaḥ<BR>
13,142.021a	dattātreyaprasādāc ca mayā prāptam idaṃ yaśaḥ<BR>
13,142.021c	loke ca paramā kīrtir dharmaś ca carito mahān<BR>
13,142.022a	aho brāhmaṇakarmāṇi yathā māruta tattvataḥ<BR>
13,142.022c	tvayā proktāni kārtsnyena śrutāni prayatena ha<BR>
13,142.023	vāyur uvāca<BR>
13,142.023a	brāhmaṇān kṣatradharmeṇa pālayasvendriyāṇi ca<BR>
13,142.023c	bhṛgubhyas te bhayaṃ ghoraṃ tat tu kālād bhaviṣyati<BR>
13,143.001	yudhiṣṭhira uvāca<BR>
13,143.001a	brāhmaṇān arcase rājan satataṃ saṃśitavratān<BR>
13,143.001c	kaṃ tu karmodayaṃ dṛṣṭvā tān arcasi narādhipa<BR>
13,143.002a	kāṃ vā brāhmaṇapūjāyāṃ vyuṣṭiṃ dṛṣṭvā mahāvrata<BR>
13,143.002c	tān arcasi mahābāho sarvam etad vadasva me<BR>
13,143.003	bhīṣma uvāca<BR>
13,143.003a	eṣa te keśavaḥ sarvam ākhyāsyati mahāmatiḥ<BR>
13,143.003c	vyuṣṭiṃ brāhmaṇapūjāyāṃ dṛṣṭavyuṣṭir mahāvrataḥ<BR>
13,143.004a	balaṃ śrotre vāṅ manaś cakṣuṣī ca; jñānaṃ tathā na viśuddhaṃ mamādya<BR>
13,143.004c	dehanyāso nāticirān mato me; na cātitūrṇaṃ savitādya yāti<BR>
13,143.005a	uktā dharmā ye purāṇe mahānto; brāhmaṇānāṃ kṣatriyāṇāṃ viśāṃ ca<BR>
13,143.005c	paurāṇaṃ ye daṇḍam upāsate ca; śeṣaṃ kṛṣṇād upaśikṣasva pārtha<BR>
13,143.006a	ahaṃ hy enaṃ vedmi tattvena kṛṣṇaṃ; yo 'yaṃ hi yac cāsya balaṃ purāṇam<BR>
13,143.006c	ameyātmā keśavaḥ kauravendra; so 'yaṃ dharmaṃ vakṣyati saṃśayeṣu<BR>
13,143.007a	kṛṣṇaḥ pṛthvīm asṛjat khaṃ divaṃ ca; varāho 'yaṃ bhīmabalaḥ purāṇaḥ<BR>
13,143.007a*0655_01	kṛṣṇasya dehān medinī saṃbabhūva<BR>
13,143.007a*0656_01	kṛtsnam etat sthāvaraṃ jaṃgamaṃ ca<BR>
13,143.007b*0657_01	sa parvatān vyasṛjad vai diśaś ca<BR>
13,143.007c	asya cādho 'thāntarikṣaṃ divaṃ ca; diśaś catasraḥ pradiśaś catasraḥ<BR>
13,143.007e	sṛṣṭis tathaiveyam anuprasūtā; sa nirmame viśvam idaṃ purāṇam<BR>
13,143.008a	asya nābhyāṃ puṣkaraṃ saṃprasūtaṃ; yatrotpannaḥ svayam evāmitaujāḥ<BR>
13,143.008c	yenācchinnaṃ tat tamaḥ pārtha ghoraṃ; yat tat tiṣṭhaty arṇavaṃ tarjayānam<BR>
13,143.009a	kṛte yuge dharma āsīt samagras; tretākāle jñānam anuprapannaḥ<BR>
13,143.009c	balaṃ tv āsīd dvāpare pārtha kṛṣṇaḥ; kalāv adharmaḥ kṣitim ājagāma<BR>
13,143.010a	sa pūrvadevo nijaghāna daityān; sa pūrvadevaś ca babhūva samrāṭ<BR>
13,143.010c	sa bhūtānāṃ bhāvano bhūtabhavyaḥ; sa viśvasyāsya jagataś cāpi goptā<BR>
13,143.011a	yadā dharmo glāyati vai surāṇāṃ; tadā kṛṣṇo jāyate mānuṣeṣu<BR>
13,143.011c	dharme sthitvā sa tu vai bhāvitātmā; parāṃś ca lokān aparāṃś ca yāti<BR>
13,143.012a	tyājyāṃs tyaktvāthāsurāṇāṃ vadhāya; kāryākārye kāraṇaṃ caiva pārtha<BR>
13,143.012c	kṛtaṃ kariṣyat kriyate ca devo; muhuḥ somaṃ viddhi ca śakram etam<BR>
13,143.013a	sa viśvakarmā sa ca viśvarūpaḥ; sa viśvabhṛd viśvasṛg viśvajic ca<BR>
13,143.013b*0658_01	śatakratuṃ jitya sa viśvakarmā<BR>
13,143.013b*0658_02	sa viśvasṛk pārtha sa viśvarūpaḥ<BR>
13,143.013b*0658_03	sa viśvabhug viśvadhṛg viśvajic ca<BR>
13,143.013c	sa śūlabhṛc choṇitabhṛt karālas; taṃ karmabhir viditaṃ vai stuvanti<BR>
13,143.014a	taṃ gandharvā apsarasaś ca nityam; upatiṣṭhante vibudhānāṃ śatāni<BR>
13,143.014c	taṃ rākṣasāś ca parisaṃvahante; rāyaspoṣaḥ sa vijigīṣur ekaḥ<BR>
13,143.015a	tam adhvare śaṃsitāraḥ stuvanti; rathaṃtare sāmagāś ca stuvanti<BR>
13,143.015c	taṃ brāhmaṇā brahmamantraiḥ stuvanti; tasmai havir adhvaryavaḥ kalpayanti<BR>
13,143.016a	sa paurāṇīṃ brahmaguhāṃ praviṣṭo; mahīsatraṃ bhāratāgre dadarśa<BR>
13,143.016c	sa caiva gām uddadhārāgryakarmā; vikṣobhya daityān uragān dānavāṃś ca<BR>
13,143.016d*0659_01	taṃ ghoṣārthe gīrbhir indrāḥ stuvanti<BR>
13,143.016d*0659_02	sa cāpīśo bhārataikaḥ paśūnām<BR>
13,143.017a	tasya bhakṣān vividhān vedayanti; tam evājau vāhanaṃ vedayanti<BR>
13,143.017c	tasyāntarikṣaṃ pṛthivī divaṃ ca; sarvaṃ vaśe tiṣṭhati śāśvatasya<BR>
13,143.018a	sa kumbharetāḥ sasṛje purāṇaṃ; yatrotpannam ṛṣim āhur vasiṣṭham<BR>
13,143.018c	sa mātariśvā vibhur aśvavājī; sa raśmimān savitā cādidevaḥ<BR>
13,143.019a	tenāsurā vijitāḥ sarva eva; tasya vikrāntair vijitānīha trīṇi<BR>
13,143.019c	sa devānāṃ mānuṣāṇāṃ pitṝṇāṃ; tam evāhur yajñavidāṃ vitānam<BR>
13,143.020a	sa eva kālaṃ vibhajann udeti; tasyottaraṃ dakṣiṇaṃ cāyane dve<BR>
13,143.020c	tasyaivordhvaṃ tiryag adhaś caranti; gabhastayo medinīṃ tāpayantaḥ<BR>
13,143.021a	taṃ brāhmaṇā vedavido juṣanti; tasyādityo bhām upayujya bhāti<BR>
13,143.021c	sa māsi māsy adhvarakṛd vidhatte; tam adhvare vedavidaḥ paṭhanti<BR>
13,143.022a	sa ekayuk cakram idaṃ trinābhi; saptāśvayuktaṃ vahate vai tridhāmā<BR>
13,143.022c	mahātejāḥ sarvagaḥ sarvasiṃhaḥ; kṛṣṇo lokān dhārayate tathaikaḥ<BR>
13,143.022c*0660_01	hiraṇmayaḥ saptagūḍhaḥ sasaṃvic<BR>
13,143.022c*0660_02	caturbāhuḥ padmagaḥ padmanābhaḥ<BR>
13,143.022e	aśnann anaśnaṃś ca tathaiva dhīraḥ; kṛṣṇaṃ sadā pārtha kartāram ehi<BR>
13,143.023a	sa ekadā kakṣagato mahātmā; tṛpto vibhuḥ khāṇḍave dhūmaketuḥ<BR>
13,143.023c	sa rākṣasān uragāṃś cāvajitya; sarvatragaḥ sarvam agnau juhoti<BR>
13,143.024a	sa evāśvaḥ śvetam aśvaṃ prayacchat; sa evāśvān atha sarvāṃś cakāra<BR>
13,143.024c	trivandhuras tasya rathas tricakras; trivṛcchirāś caturasraś ca tasya<BR>
13,143.025a	sa vihāyo vyadadhāt pañcanābhiḥ; sa nirmame gāṃ divam antarikṣam<BR>
13,143.025c	evaṃ ramyān asṛjat parvatāṃś ca; hṛṣīkeśo 'mitadīptāgnitejāḥ<BR>
13,143.026a	sa laṅghayan vai sarito jighāṃsan; sa taṃ vajraṃ praharantaṃ nirāsa<BR>
13,143.026c	sa mahendraḥ stūyate vai mahādhvare; viprair eko ṛksahasraiḥ purāṇaiḥ<BR>
13,143.026d*0661_01	tam ṛksahasraiḥ puruṣaṃ purāṇaṃ<BR>
13,143.026d*0661_02	suparṇam ādau cayanaiḥ stuvanti<BR>
13,143.027a	durvāsā vai tena nānyena śakyo; gṛhe rājan vāsayituṃ mahaujāḥ<BR>
13,143.027c	tam evāhur ṛṣim ekaṃ purāṇaṃ; sa viśvakṛd vidadhāty ātmabhāvān<BR>
13,143.028a	vedāṃś ca yo vedayate 'dhidevo; vidhīṃś ca yaś cāśrayate purāṇān<BR>
13,143.028c	kāme vede laukike yat phalaṃ ca; viṣvaksene sarvam etat pratīhi<BR>
13,143.029a	jyotīṃṣi śuklāni ca sarvaloke; trayo lokā lokapālās trayaś ca<BR>
13,143.029c	trayo 'gnayo vyāhṛtayaś ca tisraḥ; sarve devā devakīputra eva<BR>
13,143.030a	saṃvatsaraḥ sa ṛtuḥ so 'rdhamāsaḥ; so 'horātraḥ sa kalā vai sa kāṣṭhāḥ<BR>
13,143.030c	mātrā muhūrtāś ca lavāḥ kṣaṇāś ca; viṣvaksene sarvam etat pratīhi<BR>
13,143.031a	candrādityau grahanakṣatratārāḥ; sarvāṇi darśāny atha paurṇamāsyaḥ<BR>
13,143.031c	nakṣatrayogā ṛtavaś ca pārtha; viṣvaksenāt sarvam etat prasūtam<BR>
13,143.032a	rudrādityā vasavo 'thāśvinau ca; sādhyā viśve marutāṃ ṣaḍ gaṇāś ca<BR>
13,143.032c	prajāpatir devamātāditiś ca; sarve kṛṣṇād ṛṣayaś caiva sapta<BR>
13,143.033a	vāyur bhūtvā vikṣipate ca viśvam; agnir bhūtvā dahate viśvarūpaḥ<BR>
13,143.033c	āpo bhūtvā majjayate ca sarvaṃ; brahmā bhūtvā sṛjate viśvasaṃghān<BR>
13,143.034a	vedyaṃ ca yad vedayate ca vedān; vidhiś ca yaś cāśrayate vidheyān<BR>
13,143.034c	dharme ca vede ca bale ca sarvaṃ; carācaraṃ keśavaṃ tvaṃ pratīhi<BR>
13,143.034d*0662_01	vaśe sthitaṃ tasya samastayoneḥ<BR>
13,143.035a	jyotirbhūtaḥ paramo 'sau purastāt; prakāśayan prabhayā viśvarūpaḥ<BR>
13,143.035c	apaḥ sṛṣṭvā hy ātmabhūr ātmayoniḥ; purākarot sarvam evātha viśvam<BR>
13,143.036a	ṛtūn utpātān vividhāny adbhutāni; meghān vidyut sarvam airāvataṃ ca<BR>
13,143.036b*0663_01	ṛtūn māsān vividhaṃ kāryajātaṃ<BR>
13,143.036b*0663_02	vidyutsaṃghair āpatantaś ca meghāḥ<BR>
13,143.036c	sarvaṃ kṛṣṇāt sthāvaraṃ jaṅgamaṃ ca; viśvākhyātād viṣṇum enaṃ pratīhi<BR>
13,143.037a	viśvāvāsaṃ nirguṇaṃ vāsudevaṃ; saṃkarṣaṇaṃ jīvabhūtaṃ vadanti<BR>
13,143.037c	tataḥ pradyumnam aniruddhaṃ caturtham; ājñāpayaty ātmayonir mahātmā<BR>
13,143.038a	sa pañcadhā pañcajanopapannaṃ; saṃcodayan viśvam idaṃ sisṛkṣuḥ<BR>
13,143.038c	tataś cakārāvanimārutau ca; khaṃ jyotir āpaś ca tathaiva pārtha<BR>
13,143.039a	sa sthāvaraṃ jaṅgamaṃ caivam etac; caturvidhaṃ lokam imaṃ ca kṛtvā<BR>
13,143.039b*0664_01	sṛṣṭvā viśvaṃ viśvayonir mahātmā<BR>
13,143.039b*0664_02	tatrātiṣṭhad viśvarūpo hi yogāt<BR>
13,143.039c	tato bhūmiṃ vyadadhāt pañcabījāṃ; dyauḥ pṛthivyāṃ dhāsyati bhūri vāri<BR>
13,143.039e	tena viśvaṃ kṛtam etad dhi rājan; sa jīvayaty ātmanaivātmayoniḥ<BR>
13,143.040a	tato devān asurān mānuṣāṃś ca; lokān ṛṣīṃś cātha pitṝn prajāś ca<BR>
13,143.040c	samāsena vividhān prāṇilokān; sarvān sadā bhūtapatiḥ sisṛkṣuḥ<BR>
13,143.041a	śubhāśubhaṃ sthāvaraṃ jaṅgamaṃ ca; viṣvaksenāt sarvam etat pratīhi<BR>
13,143.041c	yad vartate yac ca bhaviṣyatīha; sarvam etat keśavaṃ tvaṃ pratīhi<BR>
13,143.042a	mṛtyuś caiva prāṇinām antakāle; sākṣāt kṛṣṇaḥ śāśvato dharmavāhaḥ<BR>
13,143.042c	bhūtaṃ ca yac ceha na vidma kiṃ cid; viṣvaksenāt sarvam etat pratīhi<BR>
13,143.043a	yat praśastaṃ ca lokeṣu puṇyaṃ yac ca śubhāśubham<BR>
13,143.043c	tat sarvaṃ keśavo 'cintyo viparītam ato bhavet<BR>
13,143.044a	etādṛśaḥ keśavo 'yaṃ svayaṃbhūr; nārāyaṇaḥ paramaś cāvyayaś ca<BR>
13,143.044c	madhyaṃ cāsya jagatas tasthuṣaś ca; sarveṣāṃ bhūtānāṃ prabhavaś cāpyayaś ca<BR>
13,143.044d*0665_01	tādṛśaḥ keśavo devo bhūyo nārāyaṇaḥ paraḥ<BR>
13,143.044d*0665_02	ādir antaś ca madhyaṃ ca deśataḥ kālato hariḥ<BR>
13,143.044d*0665_03	jagatāṃ tasthuṣāṃ caiva bhūtānāṃ prabhavāpyayaḥ<BR>
13,144.000*0666_00	vaiśaṃpāyanaḥ<BR>
13,144.000*0666_01	pitāmahavacaḥ śrutvā rājaṃs te prapitāmahaḥ<BR>
13,144.000*0666_02	praṇamya puṇḍarīkākṣam idaṃ vacanam abravīt<BR>
13,144.001	yudhiṣṭhira uvāca<BR>
13,144.001a	brūhi brāhmaṇapūjāyāṃ vyuṣṭiṃ tvaṃ madhusūdana<BR>
13,144.001c	vettā tvam asya cārthasya veda tvāṃ hi pitāmahaḥ<BR>
13,144.002	vāsudeva uvāca<BR>
13,144.002a	śṛṇuṣvāvahito rājan dvijānāṃ bharatarṣabha<BR>
13,144.002c	yathātattvena vadato guṇān me kurusattama<BR>
13,144.002d*0667_01	dvāravatyāṃ samāsīnaṃ purā māṃ kurunandana<BR>
13,144.003a	pradyumnaḥ paripapraccha brāhmaṇaiḥ parikopitaḥ<BR>
13,144.003c	kiṃ phalaṃ brāhmaṇeṣv asti pūjāyāṃ madhusūdana<BR>
13,144.003e	īśvarasya satas tasya iha caiva paratra ca<BR>
13,144.004a	sadā dvijātīn saṃpūjya kiṃ phalaṃ tatra mānada<BR>
13,144.004c	etad brūhi pitaḥ sarvaṃ sumahān saṃśayo 'tra me<BR>
13,144.005a	ity uktavacanas tena pradyumnena tadā tv aham<BR>
13,144.005c	pratyabruvaṃ mahārāja yat tac chṛṇu samāhitaḥ<BR>
13,144.006a	vyuṣṭiṃ brāhmaṇapūjāyāṃ raukmiṇeya nibodha me<BR>
13,144.006b*0668_01	trivarge cāpavarge ca yaśaḥśrīrogaśāntiṣu<BR>
13,144.006b*0668_02	devatāpitṛpūjāsu saṃtoṣyā eva no dvijāḥ<BR>
13,144.006c	ete hi somarājāna īśvarāḥ sukhaduḥkhayoḥ<BR>
13,144.007a	asmiṃl loke raukmiṇeya tathāmuṣmiṃś ca putraka<BR>
13,144.007c	brāhmaṇapramukhaṃ saukhyaṃ na me 'trāsti vicāraṇā<BR>
13,144.008a	brāhmaṇapramukhaṃ vīryam āyuḥ kīrtir yaśo balam<BR>
13,144.008c	lokā lokeśvarāś caiva sarve brāhmaṇapūrvakāḥ<BR>
13,144.009a	tat kathaṃ nādriyeyaṃ vai īśvaro 'smīti putraka<BR>
13,144.009c	mā te manyur mahābāho bhavatv atra dvijān prati<BR>
13,144.010a	brāhmaṇo hi mahad bhūtam asmiṃl loke paratra ca<BR>
13,144.010c	bhasma kuryur jagad idaṃ kruddhāḥ pratyakṣadarśinaḥ<BR>
13,144.011a	anyān api sṛjeyuś ca lokāṃl lokeśvarāṃs tathā<BR>
13,144.011c	kathaṃ teṣu na varteya samyag jñānāt sutejasaḥ<BR>
13,144.012a	avasan madgṛhe tāta brāhmaṇo haripiṅgalaḥ<BR>
13,144.012c	cīravāsā bilvadaṇḍī dīrghaśmaśrunakhādimān<BR>
13,144.012e	dīrghebhyaś ca manuṣyebhyaḥ pramāṇād adhiko bhuvi<BR>
13,144.013a	sa sma saṃcarate lokān ye divyā ye ca mānuṣāḥ<BR>
13,144.013c	imā gāthā gāyamānaś catvareṣu sabhāsu ca<BR>
13,144.014a	durvāsasaṃ vāsayet ko brāhmaṇaṃ satkṛtaṃ gṛhe<BR>
13,144.014b*0669_01	roṣaṇaṃ sarvabhūtānāṃ sūkṣme 'py apakṛte kṛte<BR>
13,144.014c	paribhāṣāṃ ca me śrutvā ko nu dadyāt pratiśrayam<BR>
13,144.014e	yo māṃ kaś cid vāsayeta na sa māṃ kopayed iha<BR>
13,144.015a	taṃ sma nādriyate kaś cit tato 'haṃ tam avāsayam<BR>
13,144.016a	sa sma bhuṅkte sahasrāṇāṃ bahūnām annam ekadā<BR>
13,144.016c	ekadā smālpakaṃ bhuṅkte na vaiti ca punar gṛhān<BR>
13,144.017a	akasmāc ca prahasati tathākasmāt praroditi<BR>
13,144.017c	na cāsya vayasā tulyaḥ pṛthivyām abhavat tadā<BR>
13,144.018a	so 'smadāvasathaṃ gatvā śayyāś cāstaraṇāni ca<BR>
13,144.018c	kanyāś cālaṃkṛtā dagdhvā tato vyapagataḥ svayam<BR>
13,144.018d*0670_01	adahat sa mahātejās tataś cābhyapatat svayam<BR>
13,144.019a	atha mām abravīd bhūyaḥ sa muniḥ saṃśitavrataḥ<BR>
13,144.019c	kṛṣṇa pāyasam icchāmi bhoktum ity eva satvaraḥ<BR>
13,144.020a	sadaiva tu mayā tasya cittajñena gṛhe janaḥ<BR>
13,144.020c	sarvāṇy evānnapānāni bhakṣyāś coccāvacās tathā<BR>
13,144.020e	bhavantu satkṛtānīti pūrvam eva pracoditaḥ<BR>
13,144.021a	tato 'haṃ jvalamānaṃ vai pāyasaṃ pratyavedayam<BR>
13,144.021c	tad bhuktvaiva tu sa kṣipraṃ tato vacanam abravīt<BR>
13,144.021e	kṣipram aṅgāni limpasva pāyaseneti sa sma ha<BR>
13,144.022a	avimṛśyaiva ca tataḥ kṛtavān asmi tat tathā<BR>
13,144.022c	tenocchiṣṭena gātrāṇi śiraś caivābhyamṛkṣayam<BR>
13,144.023a	sa dadarśa tadābhyāśe mātaraṃ te śubhānanām<BR>
13,144.023c	tām api smayamānaḥ sa pāyasenābhyalepayat<BR>
13,144.024a	muniḥ pāyasadigdhāṅgīṃ rathe tūrṇam ayojayat<BR>
13,144.024c	tam āruhya rathaṃ caiva niryayau sa gṛhān mama<BR>
13,144.025a	agnivarṇo jvalan dhīmān sa dvijo rathadhuryavat<BR>
13,144.025c	pratodenātudad bālāṃ rukmiṇīṃ mama paśyataḥ<BR>
13,144.026a	na ca me stokam apy āsīd duḥkham īrṣyākṛtaṃ tadā<BR>
13,144.026c	tataḥ sa rājamārgeṇa mahatā niryayau bahiḥ<BR>
13,144.027a	tad dṛṣṭvā mahad āścaryaṃ dāśārhā jātamanyavaḥ<BR>
13,144.027c	tatrājalpan mithaḥ ke cit samābhāṣya parasparam<BR>
13,144.028a	brāhmaṇā eva jāyeran nānyo varṇaḥ kathaṃ cana<BR>
13,144.028c	ko hy enaṃ ratham āsthāya jīved anyaḥ pumān iha<BR>
13,144.029a	āśīviṣaviṣaṃ tīkṣṇaṃ tatas tīkṣṇataraṃ viṣam<BR>
13,144.029c	brahmāśīviṣadagdhasya nāsti kaś cic cikitsakaḥ<BR>
13,144.030a	tasmin vrajati durdharṣe prāskhalad rukmiṇī pathi<BR>
13,144.030c	tāṃ nāmarṣayata śrīmāṃs tatas tūrṇam acodayat<BR>
13,144.031a	tataḥ paramasaṃkruddho rathāt praskandya sa dvijaḥ<BR>
13,144.031c	padātir utpathenaiva prādhāvad dakṣiṇāmukhaḥ<BR>
13,144.032a	tam utpathena dhāvantam anvadhāvaṃ dvijottamam<BR>
13,144.032c	tathaiva pāyasādigdhaḥ prasīda bhagavann iti<BR>
13,144.033a	tato vilokya tejasvī brāhmaṇo mām uvāca ha<BR>
13,144.033c	jitaḥ krodhas tvayā kṛṣṇa prakṛtyaiva mahābhuja<BR>
13,144.034a	na te 'parādham iha vai dṛṣṭavān asmi suvrata<BR>
13,144.034c	prīto 'smi tava govinda vṛṇu kāmān yathepsitān<BR>
13,144.034e	prasannasya ca me tāta paśya vyuṣṭir yathāvidhā<BR>
13,144.035a	yāvad eva manuṣyāṇām anne bhāvo bhaviṣyati<BR>
13,144.035c	yathaivānne tathā teṣāṃ tvayi bhāvo bhaviṣyati<BR>
13,144.036a	yāvac ca puṇyā lokeṣu tvayi kīrtir bhaviṣyati<BR>
13,144.036c	triṣu lokeṣu tāvac ca vaiśiṣṭyaṃ pratipatsyase<BR>
13,144.036e	supriyaḥ sarvalokasya bhaviṣyasi janārdana<BR>
13,144.037a	yat te bhinnaṃ ca dagdhaṃ ca yac ca kiṃ cid vināśitam<BR>
13,144.037c	sarvaṃ tathaiva draṣṭāsi viśiṣṭaṃ vā janārdana<BR>
13,144.038a	yāvad etat praliptaṃ te gātreṣu madhusūdana<BR>
13,144.038c	ato mṛtyubhayaṃ nāsti yāvadicchā tavācyuta<BR>
13,144.039a	na tu pādatale lipte kasmāt te putrakādya vai<BR>
13,144.039c	naitan me priyam ity eva sa māṃ prīto 'bravīt tadā<BR>
13,144.039e	ity ukto 'haṃ śarīraṃ svam apaśyaṃ śrīsamāyutam<BR>
13,144.040a	rukmiṇīṃ cābravīt prītaḥ sarvastrīṇāṃ varaṃ yaśaḥ<BR>
13,144.040c	kīrtiṃ cānuttamāṃ loke samavāpsyasi śobhane<BR>
13,144.041a	na tvāṃ jarā vā rogo vā vaivarṇyaṃ cāpi bhāmini<BR>
13,144.041c	sprakṣyanti puṇyagandhā ca kṛṣṇam ārādhayiṣyasi<BR>
13,144.042a	ṣoḍaśānāṃ sahasrāṇāṃ vadhūnāṃ keśavasya ha<BR>
13,144.042c	variṣṭhā sahalokyā ca keśavasya bhaviṣyasi<BR>
13,144.043a	tava mātaram ity uktvā tato māṃ punar abravīt<BR>
13,144.043c	prasthitaḥ sumahātejā durvāsā vahnivaj jvalan<BR>
13,144.044a	eṣaiva te buddhir astu brāhmaṇān prati keśava<BR>
13,144.044c	ity uktvā sa tadā putra tatraivāntaradhīyata<BR>
13,144.045a	tasminn antarhite cāham upāṃśuvratam ādiśam<BR>
13,144.045c	yat kiṃ cid brāhmaṇo brūyāt sarvaṃ kuryām iti prabho<BR>
13,144.046a	etad vratam ahaṃ kṛtvā mātrā te saha putraka<BR>
13,144.046c	tataḥ paramahṛṣṭātmā prāviśaṃ gṛham eva ca<BR>
13,144.047a	praviṣṭamātraś ca gṛhe sarvaṃ paśyāmi tan navam<BR>
13,144.047c	yad bhinnaṃ yac ca vai dagdhaṃ tena vipreṇa putraka<BR>
13,144.048a	tato 'haṃ vismayaṃ prāptaḥ sarvaṃ dṛṣṭvā navaṃ dṛḍham<BR>
13,144.048c	apūjayaṃ ca manasā raukmiṇeya dvijaṃ tadā<BR>
13,144.049a	ity ahaṃ raukmiṇeyasya pṛcchato bharatarṣabha<BR>
13,144.049c	māhātmyaṃ dvijamukhyasya sarvam ākhyātavāṃs tadā<BR>
13,144.050a	tathā tvam api kaunteya brāhmaṇān satataṃ prabho<BR>
13,144.050c	pūjayasva mahābhāgān vāgbhir dānaiś ca nityadā<BR>
13,144.051a	evaṃ vyuṣṭim ahaṃ prāpto brāhmaṇānāṃ prasādajām<BR>
13,144.051c	yac ca mām āha bhīṣmo 'yaṃ tat satyaṃ bharatarṣabha<BR>
13,145.001	yudhiṣṭhira uvāca<BR>
13,145.001a	durvāsasaḥ prasādāt te yat tadā madhusūdana<BR>
13,145.001c	avāptam iha vijñānaṃ tan me vyākhyātum arhasi<BR>
13,145.002a	mahābhāgyaṃ ca yat tasya nāmāni ca mahātmanaḥ<BR>
13,145.002c	tattvato jñātum icchāmi sarvaṃ matimatāṃ vara<BR>
13,145.003	vāsudeva uvāca<BR>
13,145.003a	hanta te kathayiṣyāmi namaskṛtvā kapardine<BR>
13,145.003c	yad avāptaṃ mahārāja śreyo yac cārjitaṃ yaśaḥ<BR>
13,145.004a	prayataḥ prātar utthāya yad adhīye viśāṃ pate<BR>
13,145.004c	prāñjaliḥ śatarudrīyaṃ tan me nigadataḥ śṛṇu<BR>
13,145.004d*0671_01	śivaḥ sarvagato rudraḥ sraṣṭā yas taṃ śṛṇuṣva me<BR>
13,145.005a	prajāpatis tat sasṛje tapaso 'nte mahātapāḥ<BR>
13,145.005c	śaṃkaras tv asṛjat tāta prajāḥ sthāvarajaṅgamāḥ<BR>
13,145.006a	nāsti kiṃ cit paraṃ bhūtaṃ mahādevād viśāṃ pate<BR>
13,145.006c	iha triṣv api lokeṣu bhūtānāṃ prabhavo hi saḥ<BR>
13,145.007a	na caivotsahate sthātuṃ kaś cid agre mahātmanaḥ<BR>
13,145.007c	na hi bhūtaṃ samaṃ tena triṣu lokeṣu vidyate<BR>
13,145.008a	gandhenāpi hi saṃgrāme tasya kruddhasya śatravaḥ<BR>
13,145.008c	visaṃjñā hatabhūyiṣṭhā vepanti ca patanti ca<BR>
13,145.009a	ghoraṃ ca ninadaṃ tasya parjanyaninadopamam<BR>
13,145.009c	śrutvā vidīryed dhṛdayaṃ devānām api saṃyuge<BR>
13,145.010a	yāṃś ca ghoreṇa rūpeṇa paśyet kruddhaḥ pinākadhṛk<BR>
13,145.010b*0672_01	tatkṣaṇād eva kuryāt sa bhasma vahniśikhā yathā<BR>
13,145.010c	na surā nāsurā loke na gandharvā na pannagāḥ<BR>
13,145.010e	kupite sukham edhante tasminn api guhāgatāḥ<BR>
13,145.011a	prajāpateś ca dakṣasya yajato vitate kratau<BR>
13,145.011c	vivyādha kupito yajñaṃ nirbhayas tu bhavas tadā<BR>
13,145.011e	dhanuṣā bāṇam utsṛjya saghoṣaṃ vinanāda ca<BR>
13,145.012a	te na śarma kutaḥ śāntiṃ viṣādaṃ lebhire surāḥ<BR>
13,145.012c	vidrute sahasā yajñe kupite ca maheśvare<BR>
13,145.013a	tena jyātalaghoṣeṇa sarve lokāḥ samākulāḥ<BR>
13,145.013c	babhūvur avaśāḥ pārtha viṣeduś ca surāsurāḥ<BR>
13,145.014a	āpaś cukṣubhire caiva cakampe ca vasuṃdharā<BR>
13,145.014c	vyadravan girayaś cāpi dyauḥ paphāla ca sarvaśaḥ<BR>
13,145.015a	andhena tamasā lokāḥ prāvṛtā na cakāśire<BR>
13,145.015c	pranaṣṭā jyotiṣāṃ bhāś ca saha sūryeṇa bhārata<BR>
13,145.016a	bhṛśaṃ bhītās tataḥ śāntiṃ cakruḥ svastyayanāni ca<BR>
13,145.016c	ṛṣayaḥ sarvabhūtānām ātmanaś ca hitaiṣiṇaḥ<BR>
13,145.017a	tataḥ so 'bhyadravad devān kruddho raudraparākramaḥ<BR>
13,145.017c	bhagasya nayane kruddhaḥ prahāreṇa vyaśātayat<BR>
13,145.018a	pūṣāṇaṃ cābhidudrāva pareṇa vapuṣānvitaḥ<BR>
13,145.018c	puroḍāśaṃ bhakṣayato daśanān vai vyaśātayat<BR>
13,145.019a	tataḥ praṇemur devās te vepamānāḥ sma śaṃkaram<BR>
13,145.019c	punaś ca saṃdadhe rudro dīptaṃ suniśitaṃ śaram<BR>
13,145.020a	rudrasya vikramaṃ dṛṣṭvā bhītā devāḥ saharṣibhiḥ<BR>
13,145.020c	tataḥ prasādayām āsuḥ śarvaṃ te vibudhottamāḥ<BR>
13,145.021a	jepuś ca śatarudrīyaṃ devāḥ kṛtvāñjaliṃ tataḥ<BR>
13,145.021c	saṃstūyamānas tridaśaiḥ prasasāda maheśvaraḥ<BR>
13,145.022a	rudrasya bhāgaṃ yajñe ca viśiṣṭaṃ te tv akalpayan<BR>
13,145.022c	bhayena tridaśā rājañ śaraṇaṃ ca prapedire<BR>
13,145.023a	tena caivātikopena sa yajñaḥ saṃdhito 'bhavat<BR>
13,145.023c	yad yac cāpi hataṃ tatra tat tathaiva pradīyate<BR>
13,145.024*0673_00	yudhiṣṭhiraḥ<BR>
13,145.024*0673_01	tripurāṇi mahābāho jitavān sa maheśvaraḥ<BR>
13,145.024*0673_02	vāsudevaḥ<BR>
13,145.024*0673_02	ācakṣva me yathātattvaṃ sarvajña madhusūdana<BR>
13,145.024*0673_03	śṛṇu me gadatas tāta yathā dagdhaṃ puratrayam<BR>
13,145.024a	asurāṇāṃ purāṇy āsaṃs trīṇi vīryavatāṃ divi<BR>
13,145.024c	āyasaṃ rājataṃ caiva sauvarṇam aparaṃ tathā<BR>
13,145.025a	nāśakat tāni maghavā bhettuṃ sarvāyudhair api<BR>
13,145.025c	atha sarve 'marā rudraṃ jagmuḥ śaraṇamarditāḥ<BR>
13,145.026a	tata ūcur mahātmāno devāḥ sarve samāgatāḥ<BR>
13,145.026c	rudra raudrā bhaviṣyanti paśavaḥ sarvakarmasu<BR>
13,145.026d*0674_01	rudraṃ taṃ raudrakarmāṇi sarvāstrakuśalaṃ prabhum<BR>
13,145.026e	jahi daityān saha purair lokāṃs trāyasva mānada<BR>
13,145.027a	sa tathoktas tathety uktvā viṣṇuṃ kṛtvā śarottamam<BR>
13,145.027c	śalyam agniṃ tathā kṛtvā puṅkhaṃ vaivasvataṃ yamam<BR>
13,145.027e	vedān kṛtvā dhanuḥ sarvāñ jyāṃ ca sāvitrim uttamām<BR>
13,145.028a	devān rathavaraṃ kṛtvā viniyujya ca sarvaśaḥ<BR>
13,145.028c	triparvaṇā triśalyena tena tāni bibheda saḥ<BR>
13,145.029a	śareṇādityavarṇena kālāgnisamatejasā<BR>
13,145.029c	te 'surāḥ sapurās tatra dagdhā rudreṇa bhārata<BR>
13,145.029d*0675_01	hatāni petuḥ sahasā vipule sāgarāmbhasi<BR>
13,145.030a	taṃ caivāṅkagataṃ dṛṣṭvā bālaṃ pañcaśikhaṃ punaḥ<BR>
13,145.030c	umā jijñāsamānā vai ko 'yam ity abravīt tadā<BR>
13,145.031a	asūyataś ca śakrasya vajreṇa prahariṣyataḥ<BR>
13,145.031c	savajraṃ stambhayām āsa taṃ bāhuṃ parighopamam<BR>
13,145.032a	na saṃbubudhire cainaṃ devās taṃ bhuvaneśvaram<BR>
13,145.032c	saprajāpatayaḥ sarve tasmin mumuhur īśvare<BR>
13,145.033a	tato dhyātvātha bhagavān brahmā tam amitaujasam<BR>
13,145.033c	ayaṃ śreṣṭha iti jñātvā vavande tam umāpatim<BR>
13,145.034a	tataḥ prasādayām āsur umāṃ rudraṃ ca te surāḥ<BR>
13,145.034c	babhūva sa tadā bāhur balahantur yathā purā<BR>
13,145.035a	sa cāpi brāhmaṇo bhūtvā durvāsā nāma vīryavān<BR>
13,145.035c	dvāravatyāṃ mama gṛhe ciraṃ kālam upāvasat<BR>
13,145.036a	viprakārān prayuṅkte sma subahūn mama veśmani<BR>
13,145.036c	tān udāratayā cāham akṣamaṃ tasya duḥsaham<BR>
13,145.036d*0676_01	sa vai rudraḥ sa ca śivaḥ so 'gniḥ śarvaḥ sa sarvajit<BR>
13,145.037a	sa devendraś ca vāyuś ca so 'śvinau sa ca vidyutaḥ<BR>
13,145.037c	sa candramāḥ sa ceśānaḥ sa sūryo varuṇaś ca saḥ<BR>
13,145.038a	sa kālaḥ so 'ntako mṛtyuḥ sa tamo rātryahāni ca<BR>
13,145.038c	māsārdhamāsā ṛtavaḥ saṃdhye saṃvatsaraś ca saḥ<BR>
13,145.039a	sa dhātā sa vidhātā ca viśvakarmā sa sarvavit<BR>
13,145.039c	nakṣatrāṇi diśaś caiva pradiśo 'tha grahās tathā<BR>
13,145.039e	viśvamūrtir ameyātmā bhagavān amitadyutiḥ<BR>
13,145.040a	ekadhā ca dvidhā caiva bahudhā ca sa eva ca<BR>
13,145.040c	śatadhā sahasradhā caiva tathā śatasahasradhā<BR>
13,145.041a	īdṛśaḥ sa mahādevo bhūyaś ca bhagavān ataḥ<BR>
13,145.041c	na hi śakyā guṇā vaktum api varṣaśatair api<BR>
13,146.001	vāsudeva uvāca<BR>
13,146.001a	yudhiṣṭhira mahābāho mahābhāgyaṃ mahātmanaḥ<BR>
13,146.001c	rudrāya bahurūpāya bahunāmne nibodha me<BR>
13,146.002a	vadanty agniṃ mahādevaṃ tathā sthāṇuṃ maheśvaram<BR>
13,146.002c	ekākṣaṃ tryambakaṃ caiva viśvarūpaṃ śivaṃ tathā<BR>
13,146.003a	dve tanū tasya devasya vedajñā brāhmaṇā viduḥ<BR>
13,146.003c	ghorām anyāṃ śivām anyāṃ te tanū bahudhā punaḥ<BR>
13,146.004a	ugrā ghorā tanūr yāsya so 'gnir vidyut sa bhāskaraḥ<BR>
13,146.004c	śivā saumyā ca yā tasya dharmas tv āpo 'tha candramāḥ<BR>
13,146.005a	ātmano 'rdhaṃ tu tasyāgnir ucyate bharatarṣabha<BR>
13,146.005c	brahmacaryaṃ caraty eṣa śivā yāsya tanus tathā<BR>
13,146.006a	yāsya ghoratamā mūrtir jagat saṃharate tayā<BR>
13,146.006c	īśvaratvān mahattvāc ca maheśvara iti smṛtaḥ<BR>
13,146.007a	yan nirdahati yat tīkṣṇo yad ugro yat pratāpavān<BR>
13,146.007c	māṃsaśoṇitamajjādo yat tato rudra ucyate<BR>
13,146.008a	devānāṃ sumahān yac ca yac cāsya viṣayo mahān<BR>
13,146.008c	yac ca viśvaṃ mahat pāti mahādevas tataḥ smṛtaḥ<BR>
13,146.009a	samedhayati yan nityaṃ sarvārthān sarvakarmabhiḥ<BR>
13,146.009c	śivam icchan manuṣyāṇāṃ tasmād eṣa śivaḥ smṛtaḥ<BR>
13,146.010a	dahaty ūrdhvaṃ sthito yac ca prāṇotpattiḥ sthitiś ca yat<BR>
13,146.010c	sthiraliṅgaś ca yan nityaṃ tasmāt sthāṇur iti smṛtaḥ<BR>
13,146.011a	yad asya bahudhā rūpaṃ bhūtaṃ bhavyaṃ bhavat tathā<BR>
13,146.011c	sthāvaraṃ jaṅgamaṃ caiva bahurūpas tataḥ smṛtaḥ<BR>
13,146.012a	dhūmraṃ rūpaṃ ca yat tasya dhūrjaṭīty ata ucyate<BR>
13,146.012c	viśve devāś ca yat tasmin viśvarūpas tataḥ smṛtaḥ<BR>
13,146.013a	sahasrākṣo 'yutākṣo vā sarvatokṣimayo 'pi vā<BR>
13,146.013c	cakṣuṣaḥ prabhavas tejo nāsty anto 'thāsya cakṣuṣām<BR>
13,146.014a	sarvathā yat paśūn pāti taiś ca yad ramate punaḥ<BR>
13,146.014c	teṣām adhipatir yac ca tasmāt paśupatiḥ smṛtaḥ<BR>
13,146.015a	nityena brahmacaryeṇa liṅgam asya yadā sthitam<BR>
13,146.015c	mahayanty asya lokāś ca maheśvara iti smṛtaḥ<BR>
13,146.015d*0677_01	arcayanti ca ye lokāḥ priyās tasya mahātmanaḥ<BR>
13,146.015d*0678_01	bhaktānugrahaṇārthāya gūḍhaliṅgas tataḥ smṛtaḥ<BR>
13,146.016a	vigrahaṃ pūjayed yo vai liṅgaṃ vāpi mahātmanaḥ<BR>
13,146.016c	liṅgaṃ pūjayitā nityaṃ mahatīṃ śriyam aśnute<BR>
13,146.017a	ṛṣayaś cāpi devāś ca gandharvāpsarasas tathā<BR>
13,146.017c	liṅgam evārcayanti sma yat tad ūrdhvaṃ samāsthitam<BR>
13,146.018a	pūjyamāne tatas tasmin modate sa maheśvaraḥ<BR>
13,146.018c	sukhaṃ dadāti prītātmā bhaktānāṃ bhaktavatsalaḥ<BR>
13,146.018c*0679_01	prahṛṣṭaś caiva śaṃkaraḥ<BR>
13,146.018c*0679_02	sukhaṃ vittaṃ paraṃ loke<BR>
13,146.019a	eṣa eva śmaśāneṣu devo vasati nityaśaḥ<BR>
13,146.019c	yajante taṃ janās tatra vīrasthānaniṣeviṇam<BR>
13,146.020a	viṣamasthaḥ śarīreṣu sa mṛtyuḥ prāṇinām iha<BR>
13,146.020c	sa ca vāyuḥ śarīreṣu prāṇo 'pānaḥ śarīriṇām<BR>
13,146.021a	tasya ghorāṇi rūpāṇi dīptāni ca bahūni ca<BR>
13,146.021c	loke yāny asya pūjyante viprās tāni vidur budhāḥ<BR>
13,146.022a	nāmadheyāni vedeṣu bahūny asya yathārthataḥ<BR>
13,146.022c	nirucyante mahattvāc ca vibhutvāt karmabhis tathā<BR>
13,146.023a	vede cāsya vidur viprāḥ śatarudrīyam uttamam<BR>
13,146.023c	vyāsād anantaraṃ yac cāpy upasthānaṃ mahātmanaḥ<BR>
13,146.024a	pradātā sarvalokānāṃ viśvaṃ cāpy ucyate mahat<BR>
13,146.024c	jyeṣṭhabhūtaṃ vadanty enaṃ brāhmaṇā ṛṣayo 'pare<BR>
13,146.025a	prathamo hy eṣa devānāṃ mukhād agnir ajāyata<BR>
13,146.025c	grahair bahuvidhaiḥ prāṇān saṃruddhān utsṛjaty api<BR>
13,146.026a	sa mocayati puṇyātmā śaraṇyaḥ śaraṇāgatān<BR>
13,146.026c	āyur ārogyam aiśvaryaṃ vittaṃ kāmāṃś ca puṣkalān<BR>
13,146.027a	sa dadāti manuṣyebhyaḥ sa evākṣipate punaḥ<BR>
13,146.027c	śakrādiṣu ca deveṣu tasya caiśvaryam ucyate<BR>
13,146.028a	sa evābhyadhiko nityaṃ trailokyasya śubhāśubhe<BR>
13,146.028c	aiśvaryāc caiva kāmānām īśvaraḥ punar ucyate<BR>
13,146.029a	maheśvaraś ca lokānāṃ mahatām īśvaraś ca saḥ<BR>
13,146.029c	bahubhir vividhai rūpair viśvaṃ vyāptam idaṃ jagat<BR>
13,146.029e	tasya devasya yad vaktraṃ samudre vaḍavāmukham<BR>
13,147.001	vaiśaṃpāyana uvāca<BR>
13,147.001a	ity uktavati vākyaṃ tu kṛṣṇe devakinandane<BR>
13,147.001c	bhīṣmaṃ śāṃtanavaṃ bhūyaḥ paryapṛcchad yudhiṣṭhiraḥ<BR>
13,147.002a	nirṇaye vā mahābuddhe sarvadharmabhṛtāṃ vara<BR>
13,147.002c	pratyakṣam āgamo veti kiṃ tayoḥ kāraṇaṃ bhavet<BR>
13,147.003	bhīṣma uvāca<BR>
13,147.003a	nāsty atra saṃśayaḥ kaś cid iti me vartate matiḥ<BR>
13,147.003c	śṛṇu vakṣyāmi te prājña samyak tvam anupṛcchasi<BR>
13,147.004a	saṃśayaḥ sugamo rājan nirṇayas tv atra durgamaḥ<BR>
13,147.004c	dṛṣṭaṃ śrutam anantaṃ hi yatra saṃśayadarśanam<BR>
13,147.005a	pratyakṣaṃ kāraṇaṃ dṛṣṭaṃ hetukāḥ prājñamāninaḥ<BR>
13,147.005c	nāstīty evaṃ vyavasyanti satyaṃ saṃśayam eva ca<BR>
13,147.005e	tad ayuktaṃ vyavasyanti bālāḥ paṇḍitamāninaḥ<BR>
13,147.006a	atha cen manyase caikaṃ kāraṇaṃ kiṃ bhaved iti<BR>
13,147.006c	śakyaṃ dīrgheṇa kālena yuktenātandritena ca<BR>
13,147.006e	prāṇayātrām anekāṃ ca kalpayānena bhārata<BR>
13,147.007a	tatpareṇaiva nānyena śakyaṃ hy etat tu kāraṇam<BR>
13,147.007c	hetūnām antam āsādya vipulaṃ jñānam uttamam<BR>
13,147.007d*0680_01	hetunāmantrite vāpi dharmaśāstreṇa cottamam<BR>
13,147.007e	jyotiḥ sarvasya lokasya vipulaṃ pratipadyate<BR>
13,147.008a	tattvenāgamanaṃ rājan hetvantagamanaṃ tathā<BR>
13,147.008c	agrāhyam anibaddhaṃ ca vācaḥ saṃparivarjanam<BR>
13,147.009	yudhiṣṭhira uvāca<BR>
13,147.009a	pratyakṣaṃ lokataḥ siddhaṃ lokāś cāgamapūrvakāḥ<BR>
13,147.009c	śiṣṭācāro bahuvidho brūhi tan me pitāmaha<BR>
13,147.010	bhīṣma uvāca<BR>
13,147.010a	dharmasya hriyamāṇasya balavadbhir durātmabhiḥ<BR>
13,147.010c	saṃsthā yatnair api kṛtā kālena paribhidyate<BR>
13,147.011a	adharmā dharmarūpeṇa tṛṇaiḥ kūpā ivāvṛtāḥ<BR>
13,147.011c	tatas tair bhidyate vṛttaṃ śṛṇu caiva yudhiṣṭhira<BR>
13,147.012a	avṛttyā ye ca bhindanti śrutatyāgaparāyaṇāḥ<BR>
13,147.012c	dharmavidveṣiṇo mandā ity uktas teṣu saṃśayaḥ<BR>
13,147.013a	atṛpyantas tu sādhūnāṃ ya evāgamabuddhayaḥ<BR>
13,147.013c	param ity eva saṃtuṣṭās tān upāssva ca pṛccha ca<BR>
13,147.014a	kāmārthau pṛṣṭhataḥ kṛtvā lobhamohānusāriṇau<BR>
13,147.014c	dharma ity eva saṃbuddhās tān upāssva ca pṛccha ca<BR>
13,147.015a	na teṣāṃ bhidyate vṛttaṃ yajñasvādhyāyakarmabhiḥ<BR>
13,147.015b*0681_01	mūlācāras tu sādhūnāṃ yajñasvādhyāyavṛttataḥ<BR>
13,147.015c	ācāraḥ kāraṇaṃ caiva dharmaś caiva trayaṃ punaḥ<BR>
13,147.015d*0682_01	ye dharmam abhyasūyante te dharmaṃ paryupāsate<BR>
13,147.016	yudhiṣṭhira uvāca<BR>
13,147.016a	punar eveha me buddhiḥ saṃśaye parimuhyate<BR>
13,147.016c	apāre mārgamāṇasya paraṃ tīram apaśyataḥ<BR>
13,147.017a	vedāḥ pratyakṣam ācāraḥ pramāṇaṃ tat trayaṃ yadi<BR>
13,147.017c	pṛthaktvaṃ labhyate caiṣāṃ dharmaś caikas trayaṃ katham<BR>
13,147.018	bhīṣma uvāca<BR>
13,147.018a	dharmasya hriyamāṇasya balavadbhir durātmabhiḥ<BR>
13,147.018c	yady evaṃ manyase rājaṃs tridhā dharmavicāraṇā<BR>
13,147.019a	eka eveti jānīhi tridhā tasya pradarśanam<BR>
13,147.019c	pṛthaktve caiva me buddhis trayāṇām api vai tathā<BR>
13,147.020a	ukto mārgas trayāṇāṃ ca tat tathaiva samācara<BR>
13,147.020c	jijñāsā tu na kartavyā dharmasya paritarkaṇāt<BR>
13,147.021a	sadaiva bharataśreṣṭha mā te bhūd atra saṃśayaḥ<BR>
13,147.021c	andho jaḍa ivāśaṅko yad bravīmi tad ācara<BR>
13,147.022a	ahiṃsā satyam akrodho dānam etac catuṣṭayam<BR>
13,147.022c	ajātaśatro sevasva dharma eṣa sanātanaḥ<BR>
13,147.023a	brāhmaṇeṣu ca vṛttir yā pitṛpaitāmahocitā<BR>
13,147.023c	tām anvehi mahābāho svargasyaite hi deśikāḥ<BR>
13,147.024a	pramāṇam apramāṇaṃ vai yaḥ kuryād abudho naraḥ<BR>
13,147.024c	na sa pramāṇatām arho vivādajanano hi saḥ<BR>
13,147.025a	brāhmaṇān eva sevasva satkṛtya bahumanya ca<BR>
13,147.025c	eteṣv eva tv ime lokāḥ kṛtsnā iti nibodha tān<BR>
13,148.001	yudhiṣṭhira uvāca<BR>
13,148.001a	ye ca dharmam asūyanti ye cainaṃ paryupāsate<BR>
13,148.001c	bravītu bhagavān etat kva te gacchanti tādṛśāḥ<BR>
13,148.002	bhīṣma uvāca<BR>
13,148.002a	rajasā tamasā caiva samavastīrṇacetasaḥ<BR>
13,148.002c	narakaṃ pratipadyante dharmavidveṣiṇo narāḥ<BR>
13,148.003a	ye tu dharmaṃ mahārāja satataṃ paryupāsate<BR>
13,148.003c	satyārjavaparāḥ santas te vai svargabhujo narāḥ<BR>
13,148.004a	dharma eva ratis teṣām ācāryopāsanād bhavet<BR>
13,148.004c	devalokaṃ prapadyante ye dharmaṃ paryupāsate<BR>
13,148.005a	manuṣyā yadi vā devāḥ śarīram upatāpya vai<BR>
13,148.005c	dharmiṇaḥ sukham edhante lobhadveṣavivarjitāḥ<BR>
13,148.006a	prathamaṃ brahmaṇaḥ putraṃ dharmam āhur manīṣiṇaḥ<BR>
13,148.006c	dharmiṇaḥ paryupāsante phalaṃ pakvam ivāśayaḥ<BR>
13,148.007	yudhiṣṭhira uvāca<BR>
13,148.007a	asatāṃ kīdṛśaṃ rūpaṃ sādhavaḥ kiṃ ca kurvate<BR>
13,148.007c	bravītu me bhavān etat santo 'santaś ca kīdṛśāḥ<BR>
13,148.008	bhīṣma uvāca<BR>
13,148.008a	durācārāś ca durdharṣā durmukhāś cāpy asādhavaḥ<BR>
13,148.008c	sādhavaḥ śīlasaṃpannāḥ śiṣṭācārasya lakṣaṇam<BR>
13,148.008c*0683_01	satyārjavaparāyaṇāḥ<BR>
13,148.008c*0683_02	eteṣāṃ dharmaśīlānāṃ<BR>
13,148.009a	rājamārge gavāṃ madhye goṣṭhamadhye ca dharmiṇaḥ<BR>
13,148.009c	nopasevanti rājendra sargaṃ mūtrapurīṣayoḥ<BR>
13,148.010a	pañcānām aśanaṃ dattvā śeṣam aśnanti sādhavaḥ<BR>
13,148.010c	na jalpanti ca bhuñjānā na nidrānty ārdrapāṇayaḥ<BR>
13,148.011a	citrabhānum anaḍvāhaṃ devaṃ goṣṭhaṃ catuṣpatham<BR>
13,148.011c	brāhmaṇaṃ dhārmikaṃ caityaṃ te kurvanti pradakṣiṇam<BR>
13,148.012a	vṛddhānāṃ bhārataptānāṃ strīṇāṃ bālāturasya ca<BR>
13,148.012c	brāhmaṇānāṃ gavāṃ rājñāṃ panthānaṃ dadate ca te<BR>
13,148.013a	atithīnāṃ ca sarveṣāṃ preṣyāṇāṃ svajanasya ca<BR>
13,148.013b*0684_01	sāmānyaṃ bhojanaṃ kuryāt svayaṃ nāgryāśanaṃ vrajet<BR>
13,148.013b*0684_02	na satyārjavadharmasya tulyam anyac ca vidyate<BR>
13,148.013b*0684_03	bahulā nāma gaus tena gatim agryāṃ gatā kila<BR>
13,148.013b*0684_04	muniśāpād dvijaḥ kaś cid vyāghratāṃ samupāgataḥ<BR>
13,148.013b*0684_05	bahulāṃ bhakṣaṇarucim āsvādya śapathena tu<BR>
13,148.013b*0684_06	vimucya pītavatsāṃ tāṃ dṛṣṭvā smṛtvā purātanam<BR>
13,148.013b*0684_07	jagāma lokān amalān sā svarāṣṭraṃ tathā punaḥ<BR>
13,148.013b*0684_08	tasmāt satyārjavarato rājā rāṣṭraṃ samānavam<BR>
13,148.013b*0684_09	tārayitvā sukhaṃ svargaṃ gantāsi bharatarṣabha<BR>
13,148.013c	tathā śaraṇakāmānāṃ goptā syāt svāgatapradaḥ<BR>
13,148.014a	sāyaṃ prātar manuṣyāṇām aśanaṃ devanirmitam<BR>
13,148.014c	nāntarā bhojanaṃ dṛṣṭam upavāsavidhir hi saḥ<BR>
13,148.015a	homakāle yathā vahniḥ kālam eva pratīkṣate<BR>
13,148.015c	ṛtukāle tathā nārī ṛtum eva pratīkṣate<BR>
13,148.015e	na cānyāṃ gacchate yas tu brahmacaryaṃ hi tat smṛtam<BR>
13,148.016a	amṛtaṃ brāhmaṇā gāva ity etat trayam ekataḥ<BR>
13,148.016c	tasmād gobrāhmaṇaṃ nityam arcayeta yathāvidhi<BR>
13,148.017a	yajuṣā saṃskṛtaṃ māṃsam upabhuñjan na duṣyati<BR>
13,148.017c	pṛṣṭhamāṃsaṃ vṛthāmāṃsaṃ putramāṃsaṃ ca tat samam<BR>
13,148.018a	svadeśe paradeśe vāpy atithiṃ nopavāsayet<BR>
13,148.018c	karma vai saphalaṃ kṛtvā gurūṇāṃ pratipādayet<BR>
13,148.019a	gurubhya āsanaṃ deyam abhivādyābhipūjya ca<BR>
13,148.019c	gurūn abhyarcya vardhante āyuṣā yaśasā śriyā<BR>
13,148.020a	vṛddhān nātivadej jātu na ca saṃpreṣayed api<BR>
13,148.020c	nāsīnaḥ syāt sthiteṣv evam āyur asya na riṣyate<BR>
13,148.021a	na nagnām īkṣate nārīṃ na vidvān puruṣān api<BR>
13,148.021c	maithunaṃ satataṃ guptam āhāraṃ ca samācaret<BR>
13,148.022a	tīrthānāṃ guravas tīrthaṃ śucīnāṃ hṛdayaṃ śuci<BR>
13,148.022c	darśanānāṃ paraṃ jñānaṃ saṃtoṣaḥ paramaṃ sukham<BR>
13,148.023a	sāyaṃ prātaś ca vṛddhānāṃ śṛṇuyāt puṣkalā giraḥ<BR>
13,148.023c	śrutam āpnoti hi naraḥ satataṃ vṛddhasevayā<BR>
13,148.023d*0685_01	dānāgāre gavāṃ caiva brāhmaṇānāṃ ca saṃnidhau<BR>
13,148.024a	svādhyāye bhojane caiva dakṣiṇaṃ pāṇim uddharet<BR>
13,148.024c	yacched vāṅmanasī nityam indriyāṇāṃ ca vibhramam<BR>
13,148.025a	saṃskṛtaṃ pāyasaṃ nityaṃ yavāgūṃ kṛsaraṃ haviḥ<BR>
13,148.025c	aṣṭakāḥ pitṛdaivatyā vṛddhānām abhipūjanam<BR>
13,148.026a	śmaśrukarmaṇi maṅgalyaṃ kṣutānām abhinandanam<BR>
13,148.026c	vyādhitānāṃ ca sarveṣām āyuṣaḥ pratinandanam<BR>
13,148.027a	na jātu tvam iti brūyād āpanno 'pi mahattaram<BR>
13,148.027c	tvaṃkāro vā vadho veti vidvatsu na viśiṣyate<BR>
13,148.027e	avarāṇāṃ samānānāṃ śiṣyāṇāṃ ca samācaret<BR>
13,148.028a	pāpam ācakṣate nityaṃ hṛdayaṃ pāpakarmiṇām<BR>
13,148.028c	jñānapūrvaṃ vinaśyanti gūhamānā mahājane<BR>
13,148.029a	jñānapūrvaṃ kṛtaṃ karma cchādayante hy asādhavaḥ<BR>
13,148.029c	na māṃ manuṣyāḥ paśyanti na māṃ paśyanti devatāḥ<BR>
13,148.029e	pāpenābhihataḥ pāpaḥ pāpam evābhijāyate<BR>
13,148.030a	yathā vārdhuṣiko vṛddhiṃ dehabhede pratīkṣate<BR>
13,148.030c	dharmeṇāpihitaṃ pāpaṃ dharmam evābhivardhayet<BR>
13,148.031a	yathā lavaṇam ambhobhir āplutaṃ pravilīyate<BR>
13,148.031c	prāyaścittahataṃ pāpaṃ tathā sadyaḥ praṇaśyati<BR>
13,148.032a	tasmāt pāpaṃ na gūheta gūhamānaṃ vivardhate<BR>
13,148.032c	kṛtvā tu sādhuṣv ākhyeyaṃ te tat praśamayanty uta<BR>
13,148.033a	āśayā saṃcitaṃ dravyaṃ yat kāle nopabhujyate<BR>
13,148.033c	anye caitat prapadyante viyoge tasya dehinaḥ<BR>
13,148.033d*0686_01	tad dharmasādhanaṃ nityaṃ saṃkalpād dhanam ārjayet<BR>
13,148.034a	mānasaṃ sarvabhūtānāṃ dharmam āhur manīṣiṇaḥ<BR>
13,148.034c	tasmāt sarvāṇi bhūtāni dharmam eva samāsate<BR>
13,148.035a	eka eva cared dharmaṃ na dharmadhvajiko bhavet<BR>
13,148.035c	dharmavāṇijakā hy ete ye dharmam upabhuñjate<BR>
13,148.036a	arced devān adambhena sevetāmāyayā gurūn<BR>
13,148.036c	nidhiṃ nidadhyāt pāratryaṃ yātrārthaṃ dānaśabditam<BR>
13,148.036d@019_0000	yudhiṣṭhiraḥ<BR>
13,148.036d@019_0001	mānasānīha tīrthāni praśaṃsanti maharṣayaḥ<BR>
13,148.036d@019_0002	bhīṣmaḥ<BR>
13,148.036d@019_0002	tāni me kuruśārdūla yathāvad vaktum arhasi<BR>
13,148.036d@019_0003	śṛṇu tīrthāni gadato mānasānīha mānada<BR>
13,148.036d@019_0004	yeṣu samyaṅ naraḥ snātvā prayāti paramāṃ gatim<BR>
13,148.036d@019_0005	satyaṃ tīrthaṃ kṣamā tīrthaṃ satyam indriyanigrahaḥ<BR>
13,148.036d@019_0006	sarvabhūtadayā tīrthaṃ tīrtham ārjavam eva ca<BR>
13,148.036d@019_0007	dānaṃ tīrthaṃ damas tīrthaṃ saṃtoṣas tīrtham uttamam<BR>
13,148.036d@019_0008	brahmacaryaṃ paraṃ tīrthaṃ tīrthaṃ ca priyavāditā<BR>
13,148.036d@019_0009	jñānaṃ tīrthaṃ tapas tīrthaṃ dhṛtis tīrtham udāhṛtam<BR>
13,148.036d@019_0010	tīrthānām api yat tīrthaṃ viśuddhir manasaḥ parā<BR>
13,148.036d@019_0011	nodakaklinnagātro hi snāta ity abhidhīyate<BR>
13,148.036d@019_0012	sa snāto yo damasnātaḥ suviśuddhamanomalaḥ<BR>
13,148.036d@019_0013	yo lubdhaḥ piśunaḥ krūro dāmbhiko viṣayātmakaḥ<BR>
13,148.036d@019_0014	sarvatīrtheṣv api snātaḥ pāpo malina eva saḥ<BR>
13,148.036d@019_0015	na ca gacchanti te svargam aviśuddhamanomalāḥ<BR>
13,148.036d@019_0016	viṣayeṣv api saṃrāgo mānaso mala ucyate<BR>
13,148.036d@019_0017	teṣv eva ca virāgo 'sya nirmalatvam udāhṛtam<BR>
13,148.036d@019_0018	cittam antargataṃ duṣṭaṃ tīrthasnānair na śudhyati<BR>
13,148.036d@019_0019	śataśo 'pi jale dhautaṃ surābhāṇḍam ivāśuci<BR>
13,148.036d@019_0020	nigṛhītendriyagrāmo yatraiva nivasen naraḥ<BR>
13,148.036d@019_0021	tatra tasya kurukṣetraṃ naimiṣaṃ puṣkaraṃ gayā<BR>
13,148.036d@019_0022	jñānahrade satyajale rāgadveṣamalāpahe<BR>
13,148.036d@019_0023	yudhiṣṭhiraḥ<BR>
13,148.036d@019_0023	yaḥ snāto mānase tīrthe sa yāti paramāṃ gatim<BR>
13,148.036d@019_0024	pāpasya kim adhiṣṭhānaṃ kā prasūtiś ca bhārata<BR>
13,148.036d@019_0025	bhīṣmaḥ<BR>
13,148.036d@019_0025	kiṃ cāsya kāraṇaṃ proktaṃ tan me brūhi pitāmaha<BR>
13,148.036d@019_0026	lobhaḥ pratiṣṭhā pāpasya prasūtir lobha eva ca<BR>
13,148.036d@019_0027	atra te saṃśayo mā bhūl lobhaḥ pāpasya kāraṇam<BR>
13,148.036d@019_0028	lobhāt krodhaḥ prabhavati lobhād drohaḥ pravartate<BR>
13,148.036d@019_0029	lobhān mohaś ca māyā ca mānān mātsaryam eva ca<BR>
13,148.036d@019_0030	nārthaiḥ pūrayituṃ śakyo lobho bahuvidhair api<BR>
13,148.036d@019_0031	nityaṃ gambhīratoyābhir āpagābhir ivārṇavaḥ<BR>
13,148.036d@019_0032	sarvabhūteṣv aviśvāsaḥ sarvabhūteṣv anirdayaḥ<BR>
13,148.036d@019_0033	sarvabhūteṣv ajihmaś ca lobhād bhavati bhārata<BR>
13,148.036d@019_0034	sumahānty api śāstrāṇi dhārayanto bahuśrutāḥ<BR>
13,148.036d@019_0035	chettāraḥ saṃśayānāṃ ca lobhagrastāḥ pratyānty adhaḥ<BR>
13,148.036d@019_0036	lobhakṣaye kṣayaṃ yānti sarvapāpāni dehinām<BR>
13,148.036d@019_0037	lobhavṛddhau ca vardhante nṛpate nātra saṃśayaḥ<BR>
13,148.036d@019_0038	tasmāt sarvaprayatnena tyaja lobhaṃ yudhiṣṭhira<BR>
13,148.036d@019_0039	yadīcchasi mahārāja śāśvatīṃ gatim ātmanaḥ<BR>
13,149.001	yudhiṣṭhira uvāca<BR>
13,149.001a	nābhāgadheyaḥ prāpnoti dhanaṃ subalavān api<BR>
13,149.001c	bhāgadheyānvitas tv arthān kṛśo bālaś ca vindati<BR>
13,149.001d*0687_01	tat kathaṃ labhate kena tan me tvaṃ vaktum arhasi<BR>
13,149.002a	nālābhakāle labhate prayatne 'pi kṛte sati<BR>
13,149.002c	lābhakāle 'prayatnena labhate vipulaṃ dhanam<BR>
13,149.002e	kṛtayatnāphalāś caiva dṛśyante śataśo narāḥ<BR>
13,149.002f*0688_01	sadā prayatnaṃ kṛtvaiva dṛśyate hy adhano naraḥ<BR>
13,149.002f*0689_01	ayatnenaidhamānāś ca dṛśyante bahavo janāḥ<BR>
13,149.003a	yadi yatno bhaven martyaḥ sa sarvaṃ phalam āpnuyāt<BR>
13,149.003c	nālabhyaṃ copalabhyeta nṛṇāṃ bharatasattama<BR>
13,149.004a	yadā prayatnaṃ kṛtavān dṛśyate hy aphalo naraḥ<BR>
13,149.004c	mārgan nayaśatair arthān amārgaṃś cāparaḥ sukhī<BR>
13,149.005a	akāryam asakṛt kṛtvā dṛśyante hy adhanā narāḥ<BR>
13,149.005c	dhanayuktās tv adharmasthā dṛśyante cāpare janāḥ<BR>
13,149.006a	adhītya nītiṃ yasmāc ca nītiyukto na dṛśyate<BR>
13,149.006c	anabhijñaś ca sācivyaṃ gamitaḥ kena hetunā<BR>
13,149.006e	vidyāyukto hy avidyaś ca dhanavān durgatas tathā<BR>
13,149.007a	yadi vidyām upāśritya naraḥ sukham avāpnuyāt<BR>
13,149.007c	na vidvān vidyayā hīnaṃ vṛttyartham upasaṃśrayet<BR>
13,149.008a	yathā pipāsāṃ jayati puruṣaḥ prāpya vai jalam<BR>
13,149.008c	dṛṣṭārtho vidyayāpy evam avidyāṃ prajahen naraḥ<BR>
13,149.009a	nāprāptakālo mriyate viddhaḥ śaraśatair api<BR>
13,149.009c	tṛṇāgreṇāpi saṃspṛṣṭaḥ prāptakālo na jīvati<BR>
13,149.010	bhīṣma uvāca<BR>
13,149.010a	īhamānaḥ samārambhān yadi nāsādayed dhanam<BR>
13,149.010c	ugraṃ tapaḥ samārohen na hy anuptaṃ prarohati<BR>
13,149.011a	dānena bhogī bhavati medhāvī vṛddhasevayā<BR>
13,149.011c	ahiṃsayā ca dīrghāyur iti prāhur manīṣiṇaḥ<BR>
13,149.012a	tasmād dadyān na yāceta pūjayed dhārmikān api<BR>
13,149.012c	svābhāṣī priyakṛc chuddhaḥ sarvasattvāvihiṃsakaḥ<BR>
13,149.013a	yadā pramāṇaprabhavaḥ svabhāvaś ca sukhāsukhe<BR>
13,149.013c	maśakīṭapipīlānāṃ sthiro bhava yudhiṣṭhira<BR>
13,150.001	bhīṣma uvāca<BR>
13,150.001a	kāryate yac ca kriyate sac cāsac ca kṛtaṃ tataḥ<BR>
13,150.001c	tatrāśvasīta satkṛtvā asatkṛtvā na viśvaset<BR>
13,150.002a	kāla evātra kālena nigrahānugrahau dadat<BR>
13,150.002c	buddhim āviśya bhūtānāṃ dharmārtheṣu pravartate<BR>
13,150.003a	yadā tv asya bhaved buddhir dharmyā cārthapradarśinī<BR>
13,150.003c	tadāśvasīta dharmātmādṛḍhabuddhir na viśvaset<BR>
13,150.004a	etāvan mātram etad dhi bhūtānāṃ prājñalakṣaṇam<BR>
13,150.004c	kālayukto 'py ubhayavic cheṣam arthaṃ samācaret<BR>
13,150.005a	yathā hy upasthitaiśvaryāḥ pūjayante narā narān<BR>
13,150.005c	evam evātmanātmānaṃ pūjayantīha dhārmikāḥ<BR>
13,150.005d*0690_01	bhāvaśuddhis tu tapasā devatānāṃ ca pūjayā<BR>
13,150.005d*0690_02	sanātanena śuddhyā ca śrutadānajapair api<BR>
13,150.006a	na hy adharmatayā dharmaṃ dadyāt kālaḥ kathaṃ cana<BR>
13,150.006c	tasmād viśuddham ātmānaṃ jānīyād dharmacāriṇam<BR>
13,150.007a	spraṣṭum apy asamartho hi jvalantam iva pāvakam<BR>
13,150.007c	adharmaḥ satato dharmaṃ kālena parirakṣitam<BR>
13,150.008a	kāryāv etau hi kālena dharmo hi vijayāvahaḥ<BR>
13,150.008c	trayāṇām api lokānām ālokakaraṇo bhavet<BR>
13,150.009a	tatra kaś cin nayet prājño gṛhītvaiva kare naram<BR>
13,150.009c	uhyamānaḥ sa dharmeṇa dharme bahubhayacchale<BR>
13,150.009c*0691_01	prāpnuyāt param acyutam<BR>
13,150.009c*0691_02	viśvāsa eva kartavyo<BR>
13,150.009d@020_0000	yudhiṣṭhiraḥ<BR>
13,150.009d@020_0001	pitāmaha mahābāho sarvadharmabhṛtāṃ vara<BR>
13,150.009d@020_0002	satyārjavaguṇopetaṃ saumyaṃ dharmaṃ vadasva me<BR>
13,150.009d@020_0003	bhavataḥ śrotum icchāmi satyavākyam anuttamam<BR>
13,150.009d@020_0004	yat prāg bahulayā proktaṃ tan me tvaṃ vaktum arhasi<BR>
13,150.009d@020_0004	bhīṣmaḥ<BR>
13,150.009d@020_0005	saumya dharmaṃ pravakṣyāmi satyārjavasamanvitam<BR>
13,150.009d@020_0006	kāmarūpasya vyāghrasya dhenvā saṃvādam uttamam<BR>
13,150.009d@020_0007	māthure viṣaye ramye dhanadhānyasamanvite<BR>
13,150.009d@020_0008	nānājanapadākīrṇe yajñavāṭavibhūṣite<BR>
13,150.009d@020_0009	tatra sā nagarī ramyā yamunātīram āśritā<BR>
13,150.009d@020_0010	ardhacandrapratīkāśā vidvajjanavibhūṣitā<BR>
13,150.009d@020_0011	indrayaṣṭidhvajākīrṇā gopībhir upaśobhitā<BR>
13,150.009d@020_0012	bahudvijasamākīrṇā nānāpaṇyopaśobhitā<BR>
13,150.009d@020_0013	supramāṇā suramyā ca svātinakṣatranirmitā<BR>
13,150.009d@020_0014	prākārāṭṭapratolībhir durjayā parikhādibhiḥ<BR>
13,150.009d@020_0015	āmrātakakapitthaiś ca rājavṛkṣaiś ca śobhitā<BR>
13,150.009d@020_0016	devatāyatanair divyaiḥ kadalīkhaṇḍamaṇḍitā<BR>
13,150.009d@020_0017	haṃsamālāpratīkāśair dīpyate dhavalair gṛhaiḥ<BR>
13,150.009d@020_0018	panasair bakulais tālaiḥ priyālair nāgakesaraiḥ<BR>
13,150.009d@020_0019	karavīraiḥ karṇikāraiḥ pāṭalāśokacampakaiḥ<BR>
13,150.009d@020_0020	mallikākundajātībhiḥ kubjāhlādakuraṇṭakaiḥ<BR>
13,150.009d@020_0021	suvarṇaśvetayūthībhiḥ kiṃkirātotpalādibhiḥ<BR>
13,150.009d@020_0022	puṃnāgavṛkṣabakulair udyānair upaśobhitā<BR>
13,150.009d@020_0023	saṃpūrṇā dhanadhānyaiś ca godhanair upaśobhitā<BR>
13,150.009d@020_0024	vedādhyayanaghoṣaiś ca pavitrīkṛtamaṅgalā<BR>
13,150.009d@020_0025	vedīśṛṅgāṭakai ramyais trikacatvaraśobhitā<BR>
13,150.009d@020_0026	rāvaṇasyeva ratnāḍhyā laṅkā caiva mahāpurī<BR>
13,150.009d@020_0027	indraseno nṛpas tatra rājadharmasamanvitaḥ<BR>
13,150.009d@020_0028	dharme cābhirato nityaṃ devatātithipūjakaḥ<BR>
13,150.009d@020_0029	kṣatradharme rataḥ śrīmān prajāpatisamaḥ kṣitau<BR>
13,150.009d@020_0030	tena sā nagarī ramyā rājasiṃhena pālitā<BR>
13,150.009d@020_0031	nityotsavapramuditā śaṅkhavāditranāditā<BR>
13,150.009d@020_0032	susaṃgītavidagdhaiś ca prekṣaṇīyaiḥ samākulā<BR>
13,150.009d@020_0033	antarāpaṇavīthībhiḥ suvibhaktaiś catuṣpathaiḥ<BR>
13,150.009d@020_0034	dīrghikākūpavāpībhis taḍāgair upaśobhitā<BR>
13,150.009d@020_0035	sabhāprapāsamākīrṇā vivāhamakhasaṃkulā<BR>
13,150.009d@020_0036	purī candravatī nāma dṛṣṭā te yadi vā śrutā<BR>
13,150.009d@020_0037	tasyāṃ puryāṃ purā vṛttaṃ tattvaṃ śṛṇu yudhiṣṭhira<BR>
13,150.009d@020_0038	kasya cid dvijamukhyasya kalyāṇī dhenur uttamā<BR>
13,150.009d@020_0039	hṛṣṭapuṣṭā susaṃtuṣṭā bahulā nāma viśrutā<BR>
13,150.009d@020_0040	godhanasya ca sā mukhyā haṃsavarṇā ghaṭasravā<BR>
13,150.009d@020_0041	dīrghaghoṇā vibhaktāṅgī śreṣṭhalomatanutvacā<BR>
13,150.009d@020_0042	vistīrṇajaghanā divyā pīnaśroṇipayodharā<BR>
13,150.009d@020_0043	sarvalakṣaṇasaṃpannā sarvāvayavasundarī<BR>
13,150.009d@020_0044	nīlakaṇṭhā śubhagrīvā ghaṇṭālī madhurasvarā<BR>
13,150.009d@020_0045	sā ca yūthasya sarvasya cacārāgre sunirbhayā<BR>
13,150.009d@020_0046	grāmadhānyaṃ carec channaṃ gatvaikaiva yathāsukham<BR>
13,150.009d@020_0047	sāndraṃ supuṣpitaṃ surabhi acchinnaṃ carate tṛṇam<BR>
13,150.009d@020_0048	rohito nāma tatrānyaḥ parvato yamunātaṭe<BR>
13,150.009d@020_0049	anekakandaradarīnirjharair upaśobhitaḥ<BR>
13,150.009d@020_0050	tasya pūrvottare bhāge ghore tṛṇasamākule<BR>
13,150.009d@020_0051	saṃkaṭe viṣame durge bhairave lomaharṣaṇe<BR>
13,150.009d@020_0052	mṛgasiṃhasamākīrṇe bahuśvāpadasevite<BR>
13,150.009d@020_0053	vallīvṛkṣādigahane śivāśataninādite<BR>
13,150.009d@020_0054	durge 'smin vasate raudraḥ kāmarūpī bhayaṃkaraḥ<BR>
13,150.009d@020_0055	dvīpī śoṇitamāṃsāśī mahādaṃṣṭro mahābalaḥ<BR>
13,150.009d@020_0056	mahāparvatasaṃkāśo meghagarjitanisvanaḥ<BR>
13,150.009d@020_0057	mahāguhādarīvaktras tīkṣṇadaṃṣṭro nakhāyudhaḥ<BR>
13,150.009d@020_0058	nandī nāma sa dharmātmā sa ca gopahite rataḥ<BR>
13,150.009d@020_0059	acchinnāgrais tṛṇair dīrghair godhanaṃ parirakṣati<BR>
13,150.009d@020_0060	tasya yūthaparibhraṣṭā bahulā tṛṇatṛṣṇayā<BR>
13,150.009d@020_0061	carantī vyāghrapurataḥ sā dhenuḥ samupasthitā<BR>
13,150.009d@020_0062	abhidravaṃś ca tāṃ vyāghras tiṣṭha tiṣṭheti cābravīt<BR>
13,150.009d@020_0063	tvam adya vihito bhakṣaḥ svayaṃ prāptāsi me vanam<BR>
13,150.009d@020_0064	vyāghrasya vacanaṃ śrutvā niṣṭhuraṃ lomaharṣaṇam<BR>
13,150.009d@020_0065	sutaṃ rūpānvitaṃ bālaṃ candrarūpasamaprabham<BR>
13,150.009d@020_0066	vatsaṃ smarati sā dhenuḥ snehārtā gadgadasvarā<BR>
13,150.009d@020_0067	dahyantī putraśokena bahulā putravatsalā<BR>
13,150.009d@020_0068	rudantī karuṇaṃ sā tu nirāśā putradarśane<BR>
13,150.009d@020_0069	dṛṣṭvā tu bahulāṃ vyāghraḥ krandamānāṃ suduḥkhitām<BR>
13,150.009d@020_0070	uvāca vacanaṃ ghoraṃ bahule kiṃ prarudyate<BR>
13,150.009d@020_0071	daivād yathopapannāsi bhakṣas tvaṃ me yadṛcchayā<BR>
13,150.009d@020_0072	na rudantyā vā hasantyā vā tathā te jīvitaṃ bhavet<BR>
13,150.009d@020_0073	vihitaṃ bhujyate loke svayaṃ prāptāsi dhenuke<BR>
13,150.009d@020_0074	mṛtyus te vihito 'dyaiva vṛthā kim anuśocasi<BR>
13,150.009d@020_0075	papraccha ca punar vyāghraḥ kimarthaṃ ruditaṃ tvayā<BR>
13,150.009d@020_0076	kautukaṃ me 'dya saṃjātam aśeṣaṃ kathayasva naḥ<BR>
13,150.009d@020_0077	vyāghrasya vacanaṃ śrutvā bahulā vākyam abravīt<BR>
13,150.009d@020_0078	kṣantum arhasi me nātha kāmarūpa namo 'stu te<BR>
13,150.009d@020_0079	tvāṃ samālokya lokasya paritrāṇaṃ na vidyate<BR>
13,150.009d@020_0080	jīvitārthaṃ na śocāmi prāptavyaṃ maraṇaṃ mayā<BR>
13,150.009d@020_0081	jātasya hi dhruvo mṛtyur dhruvaṃ janma mṛtasya ca<BR>
13,150.009d@020_0082	tasmād aparihārye 'rthe na tvaṃ śocitum arhasi<BR>
13,150.009d@020_0083	devair api sadā sarvair martavyam avaśair dhruvam<BR>
13,150.009d@020_0084	tasmāt tan nāham evaikaṃ vyāghra śocāmi jīvitam<BR>
13,150.009d@020_0085	kiṃ tu snehavaśād vyāghra duḥkhena ruditaṃ mayā<BR>
13,150.009d@020_0086	asti me hṛdi saṃtāpas taṃ ca tvaṃ śrotum arhasi<BR>
13,150.009d@020_0087	agre vayasi vartantī prasūtāhaṃ mṛgādhipa<BR>
13,150.009d@020_0088	iṣṭaḥ prathamajātas tu sutaś ca mama bālakaḥ<BR>
13,150.009d@020_0089	kṣīraṃ pibati me vatsas tṛṇaṃ nādyāpi jighrati<BR>
13,150.009d@020_0090	sa ca gopakule baddhaḥ kṣudhito mām udīkṣate<BR>
13,150.009d@020_0091	sutaṃ tam anuśocāmi kathaṃ jīviṣyate sutaḥ<BR>
13,150.009d@020_0092	tasyecchāmi stanaṃ dātuṃ putrasnehavaśānugā<BR>
13,150.009d@020_0093	pāyayitvā ca taṃ vatsam avalihya ca mūrdhani<BR>
13,150.009d@020_0094	sakhīnām arpayitvā ca saṃdiśya ca hitāhitam<BR>
13,150.009d@020_0095	punaḥ pratyāgamiṣyāmi yatheṣṭaṃ bhakṣayiṣyasi<BR>
13,150.009d@020_0096	śīghrāham āgamiṣyāmi mahāvyāghra tavāntikam<BR>
13,150.009d@020_0097	bahulāyā vacaḥ śrutvā mṛgendraḥ punar abravīt<BR>
13,150.009d@020_0098	kiṃ te putreṇa kartavyaṃ maraṇaṃ kiṃ na paśyasi<BR>
13,150.009d@020_0099	trasanti sarvabhūtāni māṃ nirīkṣya mriyanti ca<BR>
13,150.009d@020_0100	tvaṃ punaḥ kṛpayāviṣṭā putra putreti bhāṣase<BR>
13,150.009d@020_0101	na mantrā na tapo dānaṃ na mātā na pitā sutaḥ<BR>
13,150.009d@020_0102	śaknuvanti paritrātum āgatāṃ matsamīpataḥ<BR>
13,150.009d@020_0103	kathaṃ tad gokulaṃ gatvā gopījanasamākulam<BR>
13,150.009d@020_0104	vṛṣabhair nāditaṃ ramyaṃ bālavatsavibhūṣitam<BR>
13,150.009d@020_0105	bhūṣaṇaṃ devalokasya svargatulyaṃ na saṃśayaḥ<BR>
13,150.009d@020_0106	nityaṃ pramuditaṃ ramyaṃ sarvadaivatapūjitam<BR>
13,150.009d@020_0107	pavitraṃ tat pavitrāṇāṃ maṅgalānāṃ ca maṅgalam<BR>
13,150.009d@020_0108	yat tīrthaṃ sarvatīrthānāṃ ramyāṇāṃ ramyam uttamam<BR>
13,150.009d@020_0109	samastaguṇasaṃkīrṇam īśvarāyatanaṃ mahat<BR>
13,150.009d@020_0110	yat sthānaṃ sarvasiddhānāṃ bhūmisvargam anuttamam<BR>
13,150.009d@020_0111	gargarīravaśabdena yatra lakṣmīr na hanyate<BR>
13,150.009d@020_0112	yatra vatsāś ca huṃkāraṃ karuṇaṃ mātṛkāṅkṣayā<BR>
13,150.009d@020_0113	yad gopaiḥ pālitaṃ śūrair bāhuyuddhaviśāradaiḥ<BR>
13,150.009d@020_0114	pragītanṛtyasaṃlāpaṃ valgutāsphoṭanāditam<BR>
13,150.009d@020_0115	itas tataḥ sthitair vatsair arghyamānaiḥ samantataḥ<BR>
13,150.009d@020_0116	sarovad bhrājate goṣṭhaṃ śrīmadbhir iva paṅkajaiḥ<BR>
13,150.009d@020_0117	tac chrīniketanaṃ ramyaṃ mātaraṃ bhrātaraṃ sutam<BR>
13,150.009d@020_0118	dṛṣṭvā sakhījanaṃ bhūyaḥ kathaṃ pratyāgamiṣyasi<BR>
13,150.009d@020_0119	pañca bhūtāni me bhadre pibantu rudhiraṃ tava<BR>
13,150.009d@020_0120	bahulā<BR>
13,150.009d@020_0120	na nirāśāni bhūtāni vāṅmātreṇa karomy aham<BR>
13,150.009d@020_0121	prathamaṃ dṛṣṭavatsāhaṃ mṛgendra śṛṇu me vacaḥ<BR>
13,150.009d@020_0122	dṛṣṭvā sakhījanaṃ bālaṃ gopāṃś ca paricārakān<BR>
13,150.009d@020_0123	gopījanaṃ samāgamya jananīṃ ca viśeṣataḥ<BR>
13,150.009d@020_0124	vyāghraḥ<BR>
13,150.009d@020_0124	śapathair āgamiṣyāmi manyase yadi muñca mām<BR>
13,150.009d@020_0125	śapathāḥ kīdṛśā bhadre ye tvayā parinoditāḥ<BR>
13,150.009d@020_0126	bahulā<BR>
13,150.009d@020_0126	pratyayaṃ caivam ākhyāhi bahule mama yatnataḥ<BR>
13,150.009d@020_0127	yadi te nāsti viśvāso mamopari mṛgādhipa<BR>
13,150.009d@020_0128	śapathair āgamiṣyāmi satyaṃ brūyāṃ na saṃśayaḥ<BR>
13,150.009d@020_0129	mā dadasveti yo brūyād gurvagnibrāhmaṇeṣu ca<BR>
13,150.009d@020_0130	tena pāpena lipye 'haṃ yady ahaṃ nāgame punaḥ<BR>
13,150.009d@020_0131	madhumāṃse ca yat pāpaṃ lākṣāvikrayaṇe tathā<BR>
13,150.009d@020_0132	tena pāpena lipye 'haṃ yady ahaṃ nāgame punaḥ<BR>
13,150.009d@020_0133	yo vedavikrayī vipraś catvare paṭhate tu yaḥ<BR>
13,150.009d@020_0134	asaṃtoṣī ca yo vipro nityaṃ bhavati yācakaḥ<BR>
13,150.009d@020_0135	tena pāpena lipye 'haṃ yady ahaṃ nāgame punaḥ<BR>
13,150.009d@020_0136	matsarī gotrabhāvena bhūtānāṃ guṇanāśakaḥ<BR>
13,150.009d@020_0137	kaumāraṃ cāpi bhartāraṃ yā nārī nānumanyate<BR>
13,150.009d@020_0138	paradravyopayogena yajñaṃ kurvanti ye dvijāḥ<BR>
13,150.009d@020_0139	tena pāpena lipye 'haṃ yady ahaṃ nāgame punaḥ<BR>
13,150.009d@020_0140	svapākaṃ ca parityajya parapākaratāś ca ye<BR>
13,150.009d@020_0141	ye saktā gurudāreṣu svāmidāreṣu ye narāḥ<BR>
13,150.009d@020_0142	brāhmaṇo vṛṣalīṃ gatvā na tu tīrthāni sevate<BR>
13,150.009d@020_0143	tena pāpena lipye 'haṃ yady ahaṃ nāgame punaḥ<BR>
13,150.009d@020_0144	brāhmaṇaḥ kṛtasaṃskāraḥ śūdraprekṣaṇakārakaḥ<BR>
13,150.009d@020_0145	tena pāpena lipye 'haṃ yady ahaṃ nāgame punaḥ<BR>
13,150.009d@020_0146	anṛtaṃ dhanasaṃbaddhe kūṭasākṣyaṃ vadanti ye<BR>
13,150.009d@020_0147	yat pāpaṃ brahmahatyāyāṃ mātāpitṛvadhena ca<BR>
13,150.009d@020_0148	tena pāpena lipye 'haṃ yady ahaṃ nāgame punaḥ<BR>
13,150.009d@020_0149	yat pāpaṃ lubdhakānāṃ ca mlecchānāṃ garadāyinām<BR>
13,150.009d@020_0150	tena pāpena lipye 'haṃ yady ahaṃ nāgame punaḥ<BR>
13,150.009d@020_0151	pādena spṛśate gāś ca śirobhir na namanti ye<BR>
13,150.009d@020_0152	tena pāpena lipye 'haṃ yady ahaṃ nāgame punaḥ<BR>
13,150.009d@020_0153	goṣv avajñāṃ prakurvanti śapante tāḍayanti ca<BR>
13,150.009d@020_0154	tena pāpena lipye 'haṃ yady ahaṃ nāgame punaḥ<BR>
13,150.009d@020_0155	sakṛd dattvā tu yaḥ kanyāṃ dvitīyāya prayacchati<BR>
13,150.009d@020_0156	tena pāpena lipye 'haṃ yady ahaṃ nāgame punaḥ<BR>
13,150.009d@020_0157	kathāyāṃ kriyamāṇāyām antarāyaṃ karoti yaḥ<BR>
13,150.009d@020_0158	tena pāpena lipye 'haṃ yady ahaṃ nāgame punaḥ<BR>
13,150.009d@020_0159	gṛhe yasyāgato vipro nirāśaḥ pratigacchati<BR>
13,150.009d@020_0160	tena pāpena lipyāmi yat te 'haṃ nāgame punaḥ<BR>
13,150.009d@020_0161	dvibhāryaḥ puruṣo yas tu ekāṃ snehena paśyati<BR>
13,150.009d@020_0162	tena pāpena lipye 'haṃ yady ahaṃ nāgame punaḥ<BR>
13,150.009d@020_0163	ekākī mṛṣṭam aśnāti yaḥ kaś cit puruṣādhamaḥ<BR>
13,150.009d@020_0164	tena pāpena lipye 'haṃ yady ahaṃ nāgame punaḥ<BR>
13,150.009d@020_0165	yas trīn hale balīvardān viṣamaṃ vāhayeta yaḥ<BR>
13,150.009d@020_0166	tena pāpena lipye 'haṃ yadi nāyāṃ tavāntikam<BR>
13,150.009d@020_0167	ity etaiḥ pātakair ghorair āgamiṣyāmy ahaṃ punaḥ<BR>
13,150.009d@020_0168	labdhvā sa pratyayaṃ vyāghraḥ punar vacanam abravīt<BR>
13,150.009d@020_0169	saṃjātaḥ pratyayo 'smākaṃ śapathair bahule tava<BR>
13,150.009d@020_0170	kadā cin manyase gatvā mūrkho 'sau vañcito mayā<BR>
13,150.009d@020_0171	loke 'smin nāstikāḥ ke cin mūrkhāḥ paṇḍitamāninaḥ<BR>
13,150.009d@020_0172	bhrāmayanti ca te buddhiṃ cakrārūḍha ivekṣaṇam<BR>
13,150.009d@020_0173	atathyāny api tathyāni darśayanty api peśalāḥ<BR>
13,150.009d@020_0174	same nimnonnatānīva citraṃ karmavido janāḥ<BR>
13,150.009d@020_0175	prāyaḥ kṛtārtho loko 'yaṃ manyate nopakāriṇam<BR>
13,150.009d@020_0176	vatsaḥ kṣīrakṣayaṃ dṛṣṭvā parityajati mātaram<BR>
13,150.009d@020_0177	na taṃ paśyāmi loke 'smin kṛte pratikaroti yaḥ<BR>
13,150.009d@020_0178	sarvasya hi kṛtārthasya matir anyā pravartate<BR>
13,150.009d@020_0179	ṛṣidevāsuragaṇaiḥ śapathāḥ kāryasiddhaye<BR>
13,150.009d@020_0180	kṛtāḥ parasparaṃ pūrvaṃ tan na manyāmahe katham<BR>
13,150.009d@020_0181	satyenābhiśaped yas tu devāgnigurusaṃnidhau<BR>
13,150.009d@020_0182	tasya vaivasvato rājā dharmasyārdhaṃ nikṛntati<BR>
13,150.009d@020_0183	mā te buddhir bhaved evaṃ śapathair eva yantritā<BR>
13,150.009d@020_0184	tenaivaṃ darśitaṃ pūrvaṃ yatheṣṭaṃ kuru sāṃpratam<BR>
13,150.009d@020_0185	bahule gaccha paśya tvaṃ putrakaṃ putravatsale<BR>
13,150.009d@020_0186	pāyayitvā ca taṃ vatsam avalihya ca mūrdhani<BR>
13,150.009d@020_0187	mātaraṃ bhrātaraṃ dṛṣṭvā sakhīḥ svajanabāndhavān<BR>
13,150.009d@020_0188	bhīṣmaḥ<BR>
13,150.009d@020_0188	satyam evāgrataḥ kṛtvā śīghram āgamanaṃ kuru<BR>
13,150.009d@020_0189	evaṃ sā pratyayaṃ kṛtvā bahulā satyavādinī<BR>
13,150.009d@020_0190	anujñātā mṛgendreṇa prayātā putravatsalā<BR>
13,150.009d@020_0191	aśrupūrṇamukhī dīnā vepamānā suduḥkhitā<BR>
13,150.009d@020_0192	kurarī niḥśvasantīva patitā śokasāgare<BR>
13,150.009d@020_0193	kariṇīva hi nāgena gṛhītā salilāśaye<BR>
13,150.009d@020_0194	aśaktātmaparitrāṇe vilapantī muhur muhuḥ<BR>
13,150.009d@020_0195	sā tu gopakulaṃ gatvā bahulā hṛtavikramā<BR>
13,150.009d@020_0196	śrutvātmavatsaṃ krośantaṃ paryadhāvata tanmukhī<BR>
13,150.009d@020_0197	upāsarpata taṃ vatsaṃ bāṣpaparyākulekṣaṇā<BR>
13,150.009d@020_0198	sa prāptāṃ mātaraṃ vatsaḥ śaṅkitaḥ paripṛcchati<BR>
13,150.009d@020_0199	na te paśyāmi saumyatvaṃ durmanā iva lakṣyase<BR>
13,150.009d@020_0200	bahulā<BR>
13,150.009d@020_0200	udvignā cāpi te dṛṣṭir bhītabhītā ca dṛśyate<BR>
13,150.009d@020_0201	piba putra stanaṃ mahyaṃ kāraṇaṃ yadi pṛcchasi<BR>
13,150.009d@020_0202	āgatā ca tava snehāt kuru tṛptiṃ yathepsitām<BR>
13,150.009d@020_0203	apaścimam idaṃ vatsa durlabhaṃ mātṛdarśanam<BR>
13,150.009d@020_0204	ekāham atha māṃ pītvā pratyūṣe kasya pāsyasi<BR>
13,150.009d@020_0205	mayā tu putra gantavyaṃ śapathair āgatā hy aham<BR>
13,150.009d@020_0206	kāmarūpasya vyāghrasya dātavyaṃ jīvitaṃ mayā<BR>
13,150.009d@020_0207	bahulāyā vacaḥ śrutvā vatso vacanam abravīt<BR>
13,150.009d@020_0208	ahaṃ tatra gamiṣyāmi yatra tvaṃ gantum icchasi<BR>
13,150.009d@020_0209	ślāghyaṃ mamāpi maraṇaṃ tvayā saha na saṃśayaḥ<BR>
13,150.009d@020_0210	ekākināpi martavyaṃ mayāvaśyaṃ tvayā vinā<BR>
13,150.009d@020_0211	yadi māṃ sahitaṃ mātar vane vyāghro haniṣyati<BR>
13,150.009d@020_0212	yā gatir mātṛbhaktānāṃ dhruvaṃ sā me bhaviṣyati<BR>
13,150.009d@020_0213	tasmād avaśyaṃ yāsyāmi tvayā saha na saṃśayaḥ<BR>
13,150.009d@020_0214	atha mātaś ca tiṣṭha tvaṃ śapathāḥ santu te mama<BR>
13,150.009d@020_0215	jananyā viprayuktasya jīvite kiṃ prayojanam<BR>
13,150.009d@020_0216	anāthasya vane nityaṃ ko me nātho bhaviṣyati<BR>
13,150.009d@020_0217	nāsti mātṛsamo bandhur bālānāṃ kṣīrapāyinām<BR>
13,150.009d@020_0218	nāsti mātṛsamo nātho nāsti mātṛsamā gatiḥ<BR>
13,150.009d@020_0219	nāsti mātṛsamaḥ sneho nāsti mātṛsamaṃ sukham<BR>
13,150.009d@020_0220	nāsti mātṛsamo deva ihaloke paratra ca<BR>
13,150.009d@020_0221	eṣa naḥ paramo dharmaḥ prajāpativinirmitaḥ<BR>
13,150.009d@020_0222	ye tu tiṣṭhanti satputrās te yānti paramāṃ gatim<BR>
13,150.009d@020_0223	mamaiva vihito mṛtyur na tvaṃ putra gamiṣyasi<BR>
13,150.009d@020_0224	na cāyam anyajīvānāṃ mṛtyuḥ syād anyamṛtyunā<BR>
13,150.009d@020_0225	apaścimam imaṃ putra mātuḥ saṃdeśam uttamam<BR>
13,150.009d@020_0226	anutiṣṭhasva madvākyaṃ tatra śuśrūṣaṇaṃ param<BR>
13,150.009d@020_0227	vane jale ca vicaran mā pramādaṃ kariṣyasi<BR>
13,150.009d@020_0228	pramādāt sarvabhūtāni vinaśyanti na saṃśayaḥ<BR>
13,150.009d@020_0229	na ca lobhena vartavyaṃ viṣamasthaṃ tṛṇaṃ kva cit<BR>
13,150.009d@020_0230	lobhād vināśaḥ sarveṣām iha loke paratra ca<BR>
13,150.009d@020_0231	samudram aṭavīṃ yuddhaṃ viśanto lobhamohitāḥ<BR>
13,150.009d@020_0232	lobhād akāryam atyugraṃ vidvān api samācaret<BR>
13,150.009d@020_0233	lobhāt pramādād viśrambhāt tribhir vai badhyate pumān<BR>
13,150.009d@020_0234	tasmāl lobhaṃ na kurvīta na pramādaṃ na viśvaset<BR>
13,150.009d@020_0235	ātmā ca satataṃ putra rakṣitavyaḥ prayatnataḥ<BR>
13,150.009d@020_0236	sarpebhyaḥ śvāpadebhyaś ca mlecchacorādisaṃkaṭe<BR>
13,150.009d@020_0237	tiraścāṃ pāpajātīnām ekatra vasatām api<BR>
13,150.009d@020_0238	viparītāni cittāni na jñāyante ha putraka<BR>
13,150.009d@020_0239	nadīnāṃ nakhināṃ caiva śṛṅgiṇāṃ śastrapāṇinām<BR>
13,150.009d@020_0240	viśvāso naiva kartavyaḥ strīṇāṃ veśyājanasya ca<BR>
13,150.009d@020_0241	na viśvased aviśvaste viśvaste 'pi na viśvaset<BR>
13,150.009d@020_0242	viśvāsād bhayam utpannaṃ mūlāny api nikṛntati<BR>
13,150.009d@020_0243	na viśvaset svadehe 'pi calato jīvacetasaḥ<BR>
13,150.009d@020_0244	tad vyaktimūḍham atyarthaṃ sadā suptaṃ vicārayet<BR>
13,150.009d@020_0245	gandhaḥ sarvatra satatam āghrātavyaḥ prayatnataḥ<BR>
13,150.009d@020_0246	gāvaḥ paśyanti gandhena vedaiḥ paśyanti brāhmaṇāḥ<BR>
13,150.009d@020_0247	cāraiḥ paśyanti rājānaś cakṣurbhyām itare janāḥ<BR>
13,150.009d@020_0248	naikas tiṣṭhed vane ghore dharmam ekaś ca cintayet<BR>
13,150.009d@020_0249	na codvegas tvayā kāryaḥ sarvasya maraṇaṃ dhruvam<BR>
13,150.009d@020_0250	yathā hi pathikaḥ kaś cic chāyām āśritya viśramet<BR>
13,150.009d@020_0251	viśramya ca punar gacchet tadvad bhūtasamāgamaḥ<BR>
13,150.009d@020_0252	yatrānityaṃ jagat sarvaṃ tatraikaḥ śocyate katham<BR>
13,150.009d@020_0253	vatsāntaḥśokam utsṛjya madvākyam anupālaya<BR>
13,150.009d@020_0254	śirasy āghrāya taṃ vatsam avalihya ca mūrdhani<BR>
13,150.009d@020_0255	śokena mahatāviṣṭā bāṣpavyākulalocanā<BR>
13,150.009d@020_0256	viniḥśvasantī mārgīva vyāghrāṇāṃ vaśam āgatā<BR>
13,150.009d@020_0257	putrahīnā jagat sarvaṃ paśyanty andheva sābhavat<BR>
13,150.009d@020_0258	mahāpaṅkavinirmagnā tiṣṭhanty evātra sīdati<BR>
13,150.009d@020_0259	vilapya bahulā putram uvācedaṃ punar vacaḥ<BR>
13,150.009d@020_0260	nāsti putrasamaḥ sneho nāsti putrasamaṃ sukham<BR>
13,150.009d@020_0261	nāsti putrasamā prītir nāsti putrasamā gatiḥ<BR>
13,150.009d@020_0262	aputrasya jagac chūnyam aputrasya gṛhaṃ kutaḥ<BR>
13,150.009d@020_0263	putreṇa jayate lokān putreṇa narakaṃ jayet<BR>
13,150.009d@020_0264	anṛtaṃ vadate lokaś candanaṃ kila śītalam<BR>
13,150.009d@020_0265	putragātrapariṣvaṅgaś candanād api śītalaḥ<BR>
13,150.009d@020_0266	digambaraṃ gatavrīḍaṃ jaṭilaṃ dhūlidhūsaram<BR>
13,150.009d@020_0267	puṇyair vinā na paśyanti gaṅgādharam ivātmajam<BR>
13,150.009d@020_0268	kiṃ candanena pīyūṣabindunā kiṃ kim indunā<BR>
13,150.009d@020_0269	putragātrapariṣvaṅgapātraṃ gātraṃ bhaved yadi<BR>
13,150.009d@020_0270	iti putraguṇān uktvā nirīkṣya ca muhur muhuḥ<BR>
13,150.009d@020_0271	svamātaraṃ sakhīr gopān kramāt tān anupṛcchati<BR>
13,150.009d@020_0272	yūthasyāgre carantīṃ mām āsasāda mṛgādhipaḥ<BR>
13,150.009d@020_0273	muktāhaṃ tena śapathaiḥ kulaṃ dṛṣṭvāgamiṣyasi<BR>
13,150.009d@020_0274	sāhaṃ bhavantaṃ saṃdraṣṭuṃ mātaraṃ svakulaṃ sutam<BR>
13,150.009d@020_0275	āgatā satyavākyena punar yāsyāmi tatra ca<BR>
13,150.009d@020_0276	mātaḥ kṣamasva tat sarvaṃ bālatve yat kṛtaṃ mayā<BR>
13,150.009d@020_0277	nyāsas tavāyaṃ dauhitraḥ kim anyat prabravīmi te<BR>
13,150.009d@020_0278	vipule campake dāme bhadre surabhi mālini<BR>
13,150.009d@020_0279	vasudhāre śriye nande mahānande ghaṭasrave<BR>
13,150.009d@020_0280	ajñānāj jñānato vāpi yad uktaṃ kva cid apriyam<BR>
13,150.009d@020_0281	tat kṣamadhvaṃ mahābhāgāḥ paścād yac ca kṛtaṃ mayā<BR>
13,150.009d@020_0282	sarvāḥ sarvaguṇopetāḥ sarvalokasya mātaraḥ<BR>
13,150.009d@020_0283	sarvāḥ sarvapradā nityaṃ rakṣadhvaṃ mama bālakam<BR>
13,150.009d@020_0284	anātham abalaṃ dīnaṃ sīdantaṃ mama putrakam<BR>
13,150.009d@020_0285	mātṛśokābhisaṃtaptaṃ bhaginyaḥ pālayiṣyatha<BR>
13,150.009d@020_0286	bhaginīnām ayaṃ putraḥ sāṃprataṃ ca viśeṣataḥ<BR>
13,150.009d@020_0287	bālo 'balābhiḥ sarvābhiḥ poṣyaḥ pālyaś ca putravat<BR>
13,150.009d@020_0288	carantaṃ viṣame sthāne gacchantaṃ paragokule<BR>
13,150.009d@020_0289	akāryeṣu pravartantaṃ he sakhyo vārayiṣyatha<BR>
13,150.009d@020_0290	paraputrātmaputreṣu yāsāṃ cittaṃ samaṃ bhavet<BR>
13,150.009d@020_0291	tā dhanyās tāḥ kṛtārthāś ca tāḥ striyas tāś ca mātaraḥ<BR>
13,150.009d@020_0292	modante devalokeṣu tā gāvas tāś ca yoṣitaḥ<BR>
13,150.009d@020_0293	yāḥ pālayanty anāthāṃś ca paraputrān ātmaputravat<BR>
13,150.009d@020_0294	tasmād anāthaṃ matputraṃ putravat pālayiṣyatha<BR>
13,150.009d@020_0295	rakṣadhvaṃ ca mahābhāgā yāsyāmi satyasaṃśrayāt<BR>
13,150.009d@020_0296	yataḥ sarvasya jātasya sthitaṃ maraṇam agrataḥ<BR>
13,150.009d@020_0297	na cāsmadgamane manyuḥ sakhyaḥ kāryaḥ kathaṃ cana<BR>
13,150.009d@020_0298	śrutvaitad bahulāvākyaṃ mātā sakhyaś ca vihvalāḥ<BR>
13,150.009d@020_0299	viṣādaṃ paramaṃ jagmur idam ūcuḥ suvismitāḥ<BR>
13,150.009d@020_0300	aho sumahad āścaryaṃ yad vyāghravadanaṃ mahat<BR>
13,150.009d@020_0301	praveṣṭum udyatā bhīmaṃ bahulā satyavākyataḥ<BR>
13,150.009d@020_0302	śapathaiḥ satyavākyena vañcayitvā yato bhayam<BR>
13,150.009d@020_0303	nāśitavyaṃ prayatnena tat kathaṃ gamyate punaḥ<BR>
13,150.009d@020_0304	bahule naiva gantavyaṃ dharmo 'yaṃ katamas tava<BR>
13,150.009d@020_0305	yad bālaṃ svakulaṃ tyaktvā satyalobhena gamyate<BR>
13,150.009d@020_0306	atra gāthāḥ purā gītā ṛṣibhis tattvadarśibhiḥ<BR>
13,150.009d@020_0307	prāṇatyāge samutpanne śapathair nāsti pātakam<BR>
13,150.009d@020_0308	uktvānṛtaṃ bhaved yatra prāṇināṃ prāṇarakṣaṇam<BR>
13,150.009d@020_0309	anṛtaṃ tatra vai satyaṃ satyaṃ caivānṛtaṃ bhavet<BR>
13,150.009d@020_0310	kāminīṣu vivāheṣu gavāṃ kārye tathaiva ca<BR>
13,150.009d@020_0311	bahulā<BR>
13,150.009d@020_0311	brāhmaṇābhyupapattau ca śapathair nāsti pātakam<BR>
13,150.009d@020_0312	pareṣāṃ prāṇarakṣārthaṃ vadāmy evānṛtaṃ vacaḥ<BR>
13,150.009d@020_0313	nātmārtham utsahe vaktuṃ svalpam apy anṛtaṃ kva cit<BR>
13,150.009d@020_0314	ekaḥ saṃśliṣyate garbhe jāyetaiko mriyeta ca<BR>
13,150.009d@020_0315	bhuṅkte caikaḥ sukhaṃ duḥkhaṃ mātaḥ satyaṃ vadāmy aham<BR>
13,150.009d@020_0316	satye pratiṣṭhito loko dharmaḥ satye pratiṣṭhitaḥ<BR>
13,150.009d@020_0317	udadhiḥ satyavākyena maryādāṃ na vilaṅghati<BR>
13,150.009d@020_0318	viṣṇave pṛthivīṃ dattvā baliḥ pātālam āśritaḥ<BR>
13,150.009d@020_0319	chadmanā ca balir baddhaḥ satyavākyena tiṣṭhati<BR>
13,150.009d@020_0320	pravardhamānaḥ śailendraḥ śatayojanam ucchritaḥ<BR>
13,150.009d@020_0321	satyena saṃsthito vindhyo na pravṛddhaḥ sa sāṃpratam<BR>
13,150.009d@020_0322	svargāpavarganarakāḥ sarve vāci pratiṣṭhitāḥ<BR>
13,150.009d@020_0323	yas tāṃ lopayate vācam aśeṣaṃ tena lopitam<BR>
13,150.009d@020_0324	yo 'nyathā santam ātmānam anyathā satsu bhāṣate<BR>
13,150.009d@020_0325	kiṃ tena na kṛtaṃ pāpaṃ coreṇātmāpahāriṇā<BR>
13,150.009d@020_0326	tasmān naivāham ātmānam asatyena ca lopaye<BR>
13,150.009d@020_0327	yāsyāmi narakaṃ ghoraṃ vilopyātmānam ātmanā<BR>
13,150.009d@020_0328	agādhe vipule śuddhe satyatīrthe kṣamāhrade<BR>
13,150.009d@020_0329	snātvā pāpavinirmuktaḥ prayāti paramāṃ gatim<BR>
13,150.009d@020_0330	aśvamedhasahasraṃ ca satyaṃ ca tulayā dhṛtam<BR>
13,150.009d@020_0331	aśvamedhasahasrād dhi satyam eva viśiṣyate<BR>
13,150.009d@020_0332	satyaṃ sādhu tapaḥ śrutaṃ ca paramaṃ kleśādibhir varjitaṃ<BR>
13,150.009d@020_0333	svādhīnaṃ ca sudurlabhaṃ ca jagataḥ sādhāraṇaṃ bhūṣaṇam<BR>
13,150.009d@020_0334	sādhūnāṃ nikaṣaṃ satāṃ kuladhanaṃ sarvāśramāṇāṃ balaṃ<BR>
13,150.009d@020_0335	yan mleccho 'pi vidhāya gacchati divaṃ tat tyajya tiṣṭhet katham<BR>
13,150.009d@020_0335	sakhyaḥ<BR>
13,150.009d@020_0336	bahule tvaṃ namaskāryā sarvair api surāsuraiḥ<BR>
13,150.009d@020_0337	mā tvaṃ paramasatyena prāṇāṃs tyajasi dustyajān<BR>
13,150.009d@020_0338	brūmaḥ kim atra kalyāṇi yā tvaṃ dharmadhuraṃdharā<BR>
13,150.009d@020_0339	tyāgenānena yat prāpyaṃ trailokye kaḥ samo 'sti te<BR>
13,150.009d@020_0340	adhiyogaṃ ca paśyāmas tyāgād asmāt sutena te<BR>
13,150.009d@020_0341	na hi kalyāṇacittānām āpadaḥ santi kutra cit<BR>
13,150.009d@020_0342	dṛṣṭvā gopāñjanaṃ sarvaṃ parikramya ca gokulam<BR>
13,150.009d@020_0343	bahulā prasthitā devān vṛkṣāṃś cāpṛcchya tān punaḥ<BR>
13,150.009d@020_0344	kṣitiṃ ca jalam agniṃ ca vāyuṃ khārkaniśākaram<BR>
13,150.009d@020_0345	daśadigdevatām adrīn nakṣatrāṇi grahāṃs tathā<BR>
13,150.009d@020_0346	sarvān vijñāpayāmy adya praṇipatya muhur muhuḥ<BR>
13,150.009d@020_0347	svaiḥ svaiḥ prabhāvai rakṣadhvam anāthaṃ mama vatsakam<BR>
13,150.009d@020_0348	karuṇāhitacittānāṃ na syāt parajano yataḥ<BR>
13,150.009d@020_0349	tasmāt karuṇayā bālam anāthaṃ pālayiṣyatha<BR>
13,150.009d@020_0350	ye saṃśritā vane siddhāḥ sarvāś ca vanadevatāḥ<BR>
13,150.009d@020_0351	vane carantaṃ me bālaṃ te rakṣantu sutaṃ mama<BR>
13,150.009d@020_0352	campakāśokapuṃnāgasaralārjunakiṃśukāḥ<BR>
13,150.009d@020_0353	śṛṇvantu pādapāḥ sarve saṃdeśaṃ mama viklavam<BR>
13,150.009d@020_0354	bālam ekākinaṃ dīnaṃ carantaṃ viṣame vane<BR>
13,150.009d@020_0355	rakṣadhvaṃ vatsakaṃ bālaṃ snehāt putram ivaurasam<BR>
13,150.009d@020_0356	mātāpitṛvinirmuktam anāthaṃ dīnam āturam<BR>
13,150.009d@020_0357	vicarantam imāṃ bhūmiṃ krandamānaṃ suduḥkhitam<BR>
13,150.009d@020_0358	tasyehākrandamānasya matputrasya mahāvane<BR>
13,150.009d@020_0359	mātṛśokābhibhūtasya kṣutpipāsāturasya ca<BR>
13,150.009d@020_0360	nyastasyaikākinaḥ śūnyaṃ jagat sarvaṃ prapaśyataḥ<BR>
13,150.009d@020_0361	caramāṇasya kartavyaṃ sānukrośasya rakṣaṇam<BR>
13,150.009d@020_0362	evaṃ saṃdiśya bahulā putrasnehavaśaṃ gatā<BR>
13,150.009d@020_0363	śokāgninātisaṃtaptā chinnāśā putradarśane<BR>
13,150.009d@020_0364	viyuktā cakravākīva lateva patitā taroḥ<BR>
13,150.009d@020_0365	andheva yaṣṭirahitā praskhalantī pade pade<BR>
13,150.009d@020_0366	gatvā tu sā punas tatra yatrāsau piśitāśanaḥ<BR>
13,150.009d@020_0367	āste visphūrjitamukhas tīkṣṇadaṃṣṭro bhayānakaḥ<BR>
13,150.009d@020_0368	vyāghraṃ dṛṣṭvā tu sā dhenur idaṃ vacanam abravīt<BR>
13,150.009d@020_0369	āgatāhaṃ mahābhāga satyadharmavyavasthayā<BR>
13,150.009d@020_0370	kuru tṛptiṃ yathākāmaṃ mama māṃsena sāṃpratam<BR>
13,150.009d@020_0371	tarpayasva svabhūtāni pañcāsya śoṇitena me<BR>
13,150.009d@020_0371	vyāghraḥ<BR>
13,150.009d@020_0372	svāgataṃ tava kalyāṇi bahule satyavādini<BR>
13,150.009d@020_0373	na hi satyavatāṃ kiṃ cid aśubhaṃ vidyate kva cit<BR>
13,150.009d@020_0374	tvayoktaṃ bahule pūrvaṃ satyāt pratyāgatā punaḥ<BR>
13,150.009d@020_0375	tena naḥ kautukaṃ jātaṃ prāptāgacchet kathaṃ punaḥ<BR>
13,150.009d@020_0376	anyathā māṃ samāsādya jīvantī yāsyase katham<BR>
13,150.009d@020_0377	tac ca naḥ kautukaṃ pūrṇaṃ dṛṣṭaṃ satyaṃ gavāṃ mayā<BR>
13,150.009d@020_0378	tasmād anena satyena vimuktāsi mayādhunā<BR>
13,150.009d@020_0379	satye pratiṣṭhitā lokā dharmaḥ satye pratiṣṭhitaḥ<BR>
13,150.009d@020_0380	satye pratiṣṭhitaṃ jñānaṃ sarvaṃ satye pratiṣṭhitam<BR>
13,150.009d@020_0381	satyena devās tuṣyanti satyena pitaras tathā<BR>
13,150.009d@020_0382	satyena ṛṣayaḥ siddhāḥ sarvaṃ satye pratiṣṭhitam<BR>
13,150.009d@020_0383	dhanyā gāvaḥ kṣitir dhanyā dhanyā tvam api dhenuke<BR>
13,150.009d@020_0384	dhanyaḥ sa rājā yatra tvaṃ vasase satyavādini<BR>
13,150.009d@020_0385	dhanyaḥ sarāṣṭraḥ satṛṇaḥ prāṇivṛkṣasamanvitaḥ<BR>
13,150.009d@020_0386	cacāra bahulā yatra diṣṭyā pāpavināśinī<BR>
13,150.009d@020_0387	te dhanyās te kṛtārthāś ca tair eva sukṛtaṃ kṛtam<BR>
13,150.009d@020_0388	taiḥ prāptaṃ janmanaḥ sāraṃ ye pibanti gavāṃ payaḥ<BR>
13,150.009d@020_0389	mṛgendraḥ pratyayaṃ gatvā vismayaṃ paramaṃ gataḥ<BR>
13,150.009d@020_0390	pratyādeśo 'yam asmākaṃ sarvair devaiḥ pradarśitaḥ<BR>
13,150.009d@020_0391	tat kariṣyāmy ahaṃ karma yena mokṣyāmi kilbiṣāt<BR>
13,150.009d@020_0392	mayā jīvasahasrāṇi bhakṣitāni hatāni ca<BR>
13,150.009d@020_0393	gatiṃ kāṃ nu gamiṣyāmi dṛṣṭvā gosatyam īdṛśam<BR>
13,150.009d@020_0394	ahaṃ pāpī durācāro nṛśaṃso jīvaghātakaḥ<BR>
13,150.009d@020_0395	kāṃl lokān hi gamiṣyāmi kṛtvā karma sudāruṇam<BR>
13,150.009d@020_0396	gamiṣye puṇyatīrthāni kariṣye kāyaśodhanam<BR>
13,150.009d@020_0397	patiṣye girim āsādya viśe vāpi hutāśanam<BR>
13,150.009d@020_0398	bahule yan mayā kāryaṃ tapaḥ pāpaviśuddhaye<BR>
13,150.009d@020_0399	bahulā<BR>
13,150.009d@020_0399	tad ādeśaya saṃkṣepān na kālo vistarasya me<BR>
13,150.009d@020_0400	tapaḥ kṛte praśaṃsanti tretāyāṃ yajñakarma ca<BR>
13,150.009d@020_0401	dvāpare dhyānayogaṃ ca dānam ekaṃ kalau yuge<BR>
13,150.009d@020_0402	sarveṣām eva dānānām idam evaikam uttamam<BR>
13,150.009d@020_0403	abhayaṃ sarvabhūtānāṃ nāsti dānam ataḥ param<BR>
13,150.009d@020_0404	carācarāṇāṃ bhūtānām abhayaṃ yaḥ prayacchati<BR>
13,150.009d@020_0405	sa sarvabhayanirmuktaḥ paraṃ brahmādhigacchati<BR>
13,150.009d@020_0406	nāsty ahiṃsāparaṃ dānaṃ nāsty ahiṃsāparo damaḥ<BR>
13,150.009d@020_0407	yathā hastipadenānyat padaṃ sarvaṃ pralīyate<BR>
13,150.009d@020_0408	sarve dharmās tathā vyāghra vidhīyante hy ahiṃsayā<BR>
13,150.009d@020_0409	yogavṛkṣasya yā chāyā tāpatrayavināśinī<BR>
13,150.009d@020_0410	dharmajñānasupuṣpasya svargamokṣaphalasya ca<BR>
13,150.009d@020_0411	duḥkhatrayārkasaṃtaptaś chāyāṃ yogataroḥ śritaḥ<BR>
13,150.009d@020_0412	na badhyate punar duḥkhaiḥ prāpya nirvāṇam uttamam<BR>
13,150.009d@020_0413	ity evaṃ paramaṃ śreyaḥ kīrtitaṃ te samāsataḥ<BR>
13,150.009d@020_0414	vyāghraḥ<BR>
13,150.009d@020_0414	jñātaṃ caitat tvayā sarvaṃ kevalaṃ māṃ hi pṛcchasi<BR>
13,150.009d@020_0415	ahaṃ devaiḥ purā sarvair vyāghrarūpeṇa pātitaḥ<BR>
13,150.009d@020_0416	tatra prāṇivadhe ghore aśeṣaṃ mama vismṛtam<BR>
13,150.009d@020_0417	tvatsaṃparkopadeśena saṃjātaṃ smaraṇaṃ punaḥ<BR>
13,150.009d@020_0418	muktaśāpaś ca saṃjātaḥ prasādāt tava dhenuke<BR>
13,150.009d@020_0419	bahule gaccha tuṣṭo 'smi putreṇa sahitā bhava<BR>
13,150.009d@020_0420	tvaṃ cāpy anena satyena gamiṣyasi parāṃ gatim<BR>
13,150.009d@020_0421	tato yogaṃ samāśritya vyāghras tadgatamānasaḥ<BR>
13,150.009d@020_0422	prāṇāyāmaiḥ svakaṃ dehaṃ parityajya divaṃ gataḥ<BR>
13,150.009d@020_0423	sarvapāpaviśuddhātmā yogaiśvaryasamanvitaḥ<BR>
13,150.009d@020_0424	vimāne haṃsasaṃyukte mahatā apsarogaṇaiḥ<BR>
13,150.009d@020_0425	vimānasaṃsthitaṃ dṛṣṭvā vismayaṃ paramaṃ gataḥ<BR>
13,150.009d@020_0426	bahulā hṛṣṭatuṣṭāṅgī gokulaṃ punar āgatā<BR>
13,150.009d@020_0427	āgatya ca yathāvṛttaṃ vyāghrasaṃvādam uttamam<BR>
13,150.009d@020_0428	sakhībhyaḥ kathayām āsa putrasya ca viśeṣataḥ<BR>
13,150.009d@020_0429	bahulā putrasaṃyuktā suprītā sunirākulā<BR>
13,150.009d@020_0430	godhanair vṛṣabhair vatsair gopagopījanair vṛtā<BR>
13,150.009d@020_0431	vicacārāṭavīṃ sarvām aśeṣabhayavarjitā<BR>
13,150.009d@020_0432	yatheṣṭaceṣṭam abhavad gokulaṃ tatprabhāvataḥ<BR>
13,150.009d@020_0433	sarāṣṭrabhṛtyarājānaṃ sāntaḥpuraparicchadam<BR>
13,150.009d@020_0434	sarvān gopāṃś ca tān dṛṣṭvā gopīgomaṇḍalāni ca<BR>
13,150.009d@020_0435	iti saṃgṛhya tān sarvān bahulā prasthitā divam<BR>
13,150.009d@020_0436	mahāvimānaiḥ śrīmadbhir asaṃkhyaiḥ sarvatovṛtam<BR>
13,150.009d@020_0437	prāpya svargaṃ kramād ūrdhvam aśeṣaiḥ sahitā punaḥ<BR>
13,150.009d@020_0438	upary upari lokānāṃ gatvā golokam āsthitā<BR>
13,150.009d@020_0439	tatra saṃbhogasaṃkīrṇe asaṃkhyātaiḥ purottamaiḥ<BR>
13,150.009d@020_0440	bhīṣmaḥ<BR>
13,150.009d@020_0440	krīḍate sahitā sarvair yāvad ābhūtasaṃplavam<BR>
13,150.009d@020_0441	ity etat satyavākyasya māhābhāgyam udāhṛtam<BR>
13,150.009d@020_0442	yaḥ paṭhec chṛṇuyād vāpi svargalokaṃ sa gacchati<BR>
13,150.009d@020_0443	bahulāvyāghrasaṃvādaṃ yaḥ paṭhet satataṃ dvijaḥ<BR>
13,150.009d@020_0444	śṛṇuyād ekacittaś ca sa vyāghrair nābhibhūyate<BR>
13,150.009d@020_0445	viyuktā yā sutair nārī naro vāpi paṭhet sadā<BR>
13,150.009d@020_0446	so 'pi pāpair vinirmuktaḥ putrair bhavati saṃgataḥ<BR>
13,150.009d@020_0447	yaḥ paṭhet prātar utthāya caturdaśyaṣṭamīṣu ca<BR>
13,150.009d@020_0448	satāṃ puṇyakṛtāṃ lokān gacchate nātra saṃśayaḥ<BR>
13,150.009d@020_0449	gavāṃ goṣṭhe ca paṭhatāṃ govṛddhir nātra saṃśayaḥ<BR>
13,150.009d@020_0450	kṣetramadhye ca paṭhatāṃ sasyavṛddhiḥ prajāyate<BR>
13,150.009d@020_0451	gṛhamadhye ca paṭhatāṃ bālānāṃ śāntivardhanam<BR>
13,150.009d@020_0452	bhaved grahābhibhūtānāṃ rakṣām etāṃ ca yaḥ paṭhet<BR>
13,150.009d@020_0453	durgeṣu paṭhatāṃ nityam aṭavyāyataneṣu ca<BR>
13,150.009d@020_0454	divā vā yadi vā rātrau na bhayaṃ vidyate kva cit<BR>
13,150.009d@020_0455	duḥsvapnāriṣṭadurmitraṃ śrutvedaṃ saṃpraṇaśyati<BR>
13,150.009d@020_0456	vandhyāyāś ca bhavet putraḥ saṃmataś ca patir bhavet<BR>
13,150.009d@020_0457	kumārī ca sadā śṛṇvan vīraṃ patim avāpnuyāt<BR>
13,150.009d@020_0458	nārī vā puruṣo vāpi durbhagaḥ subhago bhavet<BR>
13,150.009d@020_0459	gavāṃ parvasu bhaktyā ca māhātmyaṃ purataḥ paṭhet<BR>
13,150.009d@020_0460	sa govṛddhim avāpnoti golokaṃ caiva gacchati<BR>
13,150.009d*0692_01	śūdro 'haṃ nādhikāro me cāturāśramyasevane<BR>
13,150.009d*0692_02	iti vijñānam apare nātmany upadadhaty uta<BR>
13,150.009d*0692_03	viśeṣeṇa ca vakṣyāmi cāturvarṇyasya liṅgataḥ<BR>
13,150.009d*0692_04	pañcabhūtaśarīrāṇāṃ sarveṣāṃ sadṛśātmanām<BR>
13,150.009d*0692_05	lokadharme ca dharme ca viśeṣakaraṇaṃ kṛtam<BR>
13,150.009d*0692_06	yatraikatvaṃ punar yānti prāṇinas tatra vistaraḥ<BR>
13,150.009d*0692_07	adhruvo hi kathaṃ lokaḥ smṛto dharmaḥ kathaṃ dhruvaḥ<BR>
13,150.009d*0692_08	yatra kālo dhruvas tāta tatra dharmaḥ sanātanaḥ<BR>
13,150.009d*0692_09	sarveṣāṃ tulyadehānāṃ sarveṣāṃ sadṛśātmanām<BR>
13,150.009d*0692_10	kālo dharmeṇa saṃyuktaḥ śeṣa eva susaṃgrahaḥ<BR>
13,150.009d*0692_11	evaṃ sati na doṣo 'sti bhūtānāṃ dharmasevane<BR>
13,150.009d*0692_12	tiryagyonāv api satāṃ loka eva mato guruḥ<BR>
13,150.009d*0693_01	pālaya tvaṃ prajāḥ sarvāḥ śāntātmā cānuśāsitaḥ<BR>
13,150.009d*0693_02	dvaipāyanas tv ayaṃ cakṣuḥ kṛṣṇas te 'stu parāyaṇam<BR>
13,150.009d*0693_03	ity uktvopāsanārthāya virarāma mahāmatiḥ<BR>
13,151.000*0694_00	vaiśaṃpāyana uvāca<BR>
13,151.000*0694_01	śaratalpagataṃ bhīṣmaṃ pāṇḍavo 'tha kurūdvahaḥ<BR>
13,151.000*0694_02	yudhiṣṭhiro hitaprepsur apṛcchat kalmaṣāpaham<BR>
13,151.001	yudhiṣṭhira uvāca<BR>
13,151.001a	kiṃ śreyaḥ puruṣasyeha kiṃ kurvan sukham edhate<BR>
13,151.001c	vipāpmā ca bhavet kena kiṃ vā kalmaṣanāśanam<BR>
13,151.001d*0695_01	tasmai śuśrūṣamāṇāya bhūyaḥ śāṃtanavas tadā<BR>
13,151.001d*0695_02	devavaṃśaṃ yathānyāyam ācaṣṭa puruṣarṣabha<BR>
13,151.002	bhīṣma uvāca<BR>
13,151.002a	ayaṃ daivatavaṃśo vai ṛṣivaṃśasamanvitaḥ<BR>
13,151.002c	dvisaṃdhyaṃ paṭhitaḥ putra kalmaṣāpaharaḥ paraḥ<BR>
13,151.002d*0696_00	yudhiṣṭhiraḥ<BR>
13,151.002d*0696_01	sarvaśāntikaraṃ japyaṃ dāridryāturaduḥkhinām<BR>
13,151.002d*0696_02	tuṣṭipuṣṭipradaṃ nityaṃ pitāmaha vadasva me<BR>
13,151.002d*0696_02	bhīṣmaḥ<BR>
13,151.002d*0696_03	ayaṃ śasto mahājapyo devarājarṣisaṃyutaḥ<BR>
13,151.002d*0696_04	sevan naro na duḥkhena bhayena ca vimuhyati<BR>
13,151.002d*0697_01	yad ahnā kurute pāpam indriyaiḥ puruṣaś caran<BR>
13,151.002d*0697_02	buddhipūrvam abuddhir vā rātrau yaś cāpi saṃdhyayoḥ<BR>
13,151.002d*0697_03	mucyate sarvapāpebhyaḥ kīrtayan vai śuciḥ sadā<BR>
13,151.002d*0697_04	nāndho na badhiraḥ kāle kurute svastimān sadā<BR>
13,151.002d*0697_05	tiryagyoniṃ na gacchec ca narakaṃ saṃkarāṇi ca<BR>
13,151.002d*0697_06	na ca duḥkhabhayaṃ tasya maraṇe na sa muhyati<BR>
13,151.003a	devāsuragurur devaḥ sarvabhūtanamaskṛtaḥ<BR>
13,151.003c	acintyo 'thāpy anirdeśyaḥ sarvaprāṇo hy ayonijaḥ<BR>
13,151.004a	pitāmaho jagannāthaḥ sāvitrī brahmaṇaḥ satī<BR>
13,151.004c	vedabhūr atha kartā ca viṣṇur nārāyaṇaḥ prabhuḥ<BR>
13,151.004d*0698_01	viṣṇor nābhisarojāto brahmā bhuvanapāvanaḥ<BR>
13,151.005a	umāpatir virūpākṣaḥ skandaḥ senāpatis tathā<BR>
13,151.005c	viśākho hutabhug vāyuś candrādityau prabhākarau<BR>
13,151.006a	śakraḥ śacīpatir devo yamo dhūmorṇayā saha<BR>
13,151.006c	varuṇaḥ saha gauryā ca saha ṛddhyā dhaneśvaraḥ<BR>
13,151.007a	saumyā gauḥ surabhir devī viśravāś ca mahān ṛṣiḥ<BR>
13,151.007c	ṣaṭkālaḥ sāgaro gaṅgā sravantyo 'tha marudgaṇāḥ<BR>
13,151.008a	vālakhilyās tapaḥsiddhāḥ kṛṣṇadvaipāyanas tathā<BR>
13,151.008c	nāradaḥ parvataś caiva viśvāvasur hahāhuhūḥ<BR>
13,151.009a	tumbaruś citrasenaś ca devadūtaś ca viśrutaḥ<BR>
13,151.009c	devakanyā mahābhāgā divyāś cāpsarasāṃ gaṇāḥ<BR>
13,151.010a	urvaśī menakā rambhā miśrakeśī alambuṣā<BR>
13,151.010c	viśvācī ca ghṛtācī ca pañcacūḍā tilottamā<BR>
13,151.011a	ādityā vasavo rudrāḥ sāśvinaḥ pitaro 'pi ca<BR>
13,151.011c	dharmaḥ satyaṃ tapo dīkṣā vyavasāyaḥ pitāmahaḥ<BR>
13,151.012a	śarvaryo divasāś caiva mārīcaḥ kaśyapas tathā<BR>
13,151.012c	śukro bṛhaspatir bhaumo budho rāhuḥ śanaiścaraḥ<BR>
13,151.013a	nakṣatrāṇy ṛtavaś caiva māsāḥ saṃdhyāḥ savatsarāḥ<BR>
13,151.013c	vainateyāḥ samudrāś ca kadrujāḥ pannagās tathā<BR>
13,151.013d*0699_01	ananto nāgarājaś ca vāsukis takṣakas tathā<BR>
13,151.013d*0699_02	mahāpadmaś ca vikhyātaḥ karkoṭakadhanaṃjayau<BR>
13,151.014a	śatadrūś ca vipāśā ca candrabhāgā sarasvatī<BR>
13,151.014c	sindhuś ca devikā caiva puṣkaraṃ tīrtham eva ca<BR>
13,151.015a	gaṅgā mahānadī caiva kapilā narmadā tathā<BR>
13,151.015c	kampunā ca viśalyā ca karatoyāmbuvāhinī<BR>
13,151.016a	sarayūr gaṇḍakī caiva lohityaś ca mahānadaḥ<BR>
13,151.016c	tāmrāruṇā vetravatī parṇāśā gautamī tathā<BR>
13,151.017a	godāvarī ca veṇṇā ca kṛṣṇaveṇā tathādrijā<BR>
13,151.017c	dṛṣadvatī ca kāverī vaṃkṣur mandākinī tathā<BR>
13,151.018a	prayāgaṃ ca prabhāsaṃ ca puṇyaṃ naimiṣam eva ca<BR>
13,151.018c	tac ca viśveśvarasthānaṃ yatra tad vimalaṃ saraḥ<BR>
13,151.019a	puṇyatīrthaiś ca kalilaṃ kurukṣetraṃ prakīrtitam<BR>
13,151.019c	sindhūttamaṃ tapodānaṃ jambūmārgam athāpi ca<BR>
13,151.020a	hiraṇvatī vitastā ca tathaivekṣumatī nadī<BR>
13,151.020c	vedasmṛtir vaidasinī malavāsāś ca nady api<BR>
13,151.021a	bhūmibhāgās tathā puṇyā gaṅgādvāram athāpi ca<BR>
13,151.021c	ṛṣikulyās tathā medhyā nadī citrapathā tathā<BR>
13,151.022a	kauśikī yamunā sītā tathā carmaṇvatī nadī<BR>
13,151.022b*0700_01	carmaṇvatī nadī puṇyā kauśikī yamunā tathā<BR>
13,151.022c	nadī bhīmarathī caiva bāhudā ca mahānadī<BR>
13,151.022e	mahendravāṇī tridivā nīlikā ca sarasvatī<BR>
13,151.023a	nandā cāparanandā ca tathā tīrthaṃ mahāhradam<BR>
13,151.023c	gayātha phalgutīrthaṃ ca dharmāraṇyaṃ surair vṛtam<BR>
13,151.024a	tathā devanadī puṇyā saraś ca brahmanirmitam<BR>
13,151.024c	puṇyaṃ trilokavikhyātaṃ sarvapāpaharaṃ śivam<BR>
13,151.024d*0701_01	etāḥ pāpaharāḥ sarvā devanadyaḥ prakīrtitāḥ<BR>
13,151.025a	himavān parvataś caiva divyauṣadhisamanvitaḥ<BR>
13,151.025c	vindhyo dhātuvicitrāṅgas tīrthavān auṣadhānvitaḥ<BR>
13,151.026a	merur mahendro malayaḥ śvetaś ca rajatācitaḥ<BR>
13,151.026c	śṛṅgavān mandaro nīlo niṣadho darduras tathā<BR>
13,151.027a	citrakūṭo 'ñjanābhaś ca parvato gandhamādanaḥ<BR>
13,151.027c	puṇyaḥ somagiriś caiva tathaivānye mahīdharāḥ<BR>
13,151.027e	diśaś ca vidiśaś caiva kṣitiḥ sarve mahīruhāḥ<BR>
13,151.028a	viśvedevā nabhaś caiva nakṣatrāṇi grahās tathā<BR>
13,151.028c	pāntu vaḥ satataṃ devāḥ kīrtitākīrtitā mayā<BR>
13,151.029a	kīrtayāno naro hy etān mucyate sarvakilbiṣaiḥ<BR>
13,151.029c	stuvaṃś ca pratinandaṃś ca mucyate sarvato bhayāt<BR>
13,151.029e	sarvasaṃkarapāpebhyo devatāstavanandakaḥ<BR>
13,151.030a	devatānantaraṃ viprāṃs tapaḥsiddhāṃs tapodhikān<BR>
13,151.030c	kīrtitān kīrtayiṣyāmi sarvapāpapramocanān<BR>
13,151.031a	yavakrīto 'tha raibhyaś ca kakṣīvān auśijas tathā<BR>
13,151.031c	bhṛgvaṅgirās tathā kaṇvo medhātithir atha prabhuḥ<BR>
13,151.031e	barhī ca guṇasaṃpannaḥ prācīṃ diśam upāśritāḥ<BR>
13,151.032a	bhadrāṃ diśaṃ mahābhāgā ulmucuḥ pramucus tathā<BR>
13,151.032c	mumucuś ca mahābhāgaḥ svastyātreyaś ca vīryavān<BR>
13,151.033a	mitrāvaruṇayoḥ putras tathāgastyaḥ pratāpavān<BR>
13,151.033c	dṛḍhāyuś cordhvabāhuś ca viśrutāv ṛṣisattamau<BR>
13,151.034a	paścimāṃ diśam āśritya ya edhante nibodha tān<BR>
13,151.034c	uṣadguḥ saha sodaryaiḥ parivyādhaś ca vīryavān<BR>
13,151.035a	ṛṣir dīrghatamāś caiva gautamaḥ kaśyapas tathā<BR>
13,151.035c	ekataś ca dvitaś caiva tritaś caiva maharṣayaḥ<BR>
13,151.035e	atreḥ putraś ca dharmātmā tathā sārasvataḥ prabhuḥ<BR>
13,151.036a	uttarāṃ diśam āśritya ya edhante nibodha tān<BR>
13,151.036c	atrir vasiṣṭhaḥ śaktiś ca pārāśaryaś ca vīryavān<BR>
13,151.037a	viśvāmitro bharadvājo jamadagnis tathaiva ca<BR>
13,151.037c	ṛcīkapautro rāmaś ca ṛṣir auddālakis tathā<BR>
13,151.038a	śvetaketuḥ kohalaś ca vipulo devalas tathā<BR>
13,151.038c	devaśarmā ca dhaumyaś ca hastikāśyapa eva ca<BR>
13,151.039a	lomaśo nāciketaś ca lomaharṣaṇa eva ca<BR>
13,151.039c	ṛṣir ugraśravāś caiva bhārgavaś cyavanas tathā<BR>
13,151.040a	eṣa vai samavāyas te ṛṣidevasamanvitaḥ<BR>
13,151.040c	ādyaḥ prakīrtito rājan sarvapāpapramocanaḥ<BR>
13,151.041a	nṛgo yayātir nahuṣo yaduḥ pūruś ca vīryavān<BR>
13,151.041c	dhundhumāro dilīpaś ca sagaraś ca pratāpavān<BR>
13,151.042a	kṛśāśvo yauvanāśvaś ca citrāśvaḥ satyavāṃs tathā<BR>
13,151.042c	duḥṣanto bharataś caiva cakravartī mahāyaśāḥ<BR>
13,151.043a	yavano janakaś caiva tathā dṛḍharatho nṛpaḥ<BR>
13,151.043c	raghur naravaraś caiva tathā daśaratho nṛpaḥ<BR>
13,151.043d*0702_01	rājā rathaṃtaraś caiva bhārgavaś cyavanas tathā<BR>
13,151.044a	rāmo rākṣasahā vīraḥ śaśabindur bhagīrathaḥ<BR>
13,151.044c	hariścandro maruttaś ca jahnur jāhnavisevitā<BR>
13,151.045a	mahodayo hy alarkaś ca ailaś caiva narādhipaḥ<BR>
13,151.045b*0703_01	udarkaś caiva māndhātā tathaivoḍo mahodayaḥ<BR>
13,151.045c	karaṃdhamo naraśreṣṭhaḥ kadhmoraś ca narādhipaḥ<BR>
13,151.046a	dakṣo 'mbarīṣaḥ kukuro ravataś ca mahāyaśāḥ<BR>
13,151.046b*0704_01	kuruḥ saṃvaraṇaś caiva māndhātā satyavikramaḥ<BR>
13,151.046c	mucukundaś ca rājarṣir mitrabhānuḥ priyaṃkaraḥ<BR>
13,151.046c*0705_01	jahnur jāhnavisevitaḥ<BR>
13,151.046c*0705_02	ādirājaḥ pṛthur vainyo<BR>
13,151.047a	trasadasyus tathā rājā śveto rājarṣisattamaḥ<BR>
13,151.047c	mahābhiṣaś ca vikhyāto nimirājas tathāṣṭakaḥ<BR>
13,151.048a	āyuḥ kṣupaś ca rājarṣiḥ kakṣeyuś ca narādhipaḥ<BR>
13,151.048c	śibir auśīnaraś caiva gayaś caiva narādhipaḥ<BR>
13,151.048d*0706_01	pṛthus tathoparicaraḥ kekayaś ca mahāyaśāḥ<BR>
13,151.049a	pratardano divodāsaḥ saudāsaḥ kosaleśvaraḥ<BR>
13,151.049c	ailo nalaś ca rājarṣir manuś caiva prajāpatiḥ<BR>
13,151.050a	havidhraś ca pṛṣadhraś ca pratīpaḥ śaṃtanus tathā<BR>
13,151.050b*0707_01	pṛṣadhruś ca pratīpaś ca śaṃtanuś ca tathā nṛpaḥ<BR>
13,151.050b*0707_02	havidhraś ca ajaś caiva rantidevaḥ purūravāḥ<BR>
13,151.050b*0708_01	ajaḥ prācīnabarhiś ca tathekṣvākur mahāyaśāḥ<BR>
13,151.050b*0708_02	anaraṇyo narapatir jānujaṅghas tathaiva ca<BR>
13,151.050b*0709_01	suhotraḥ sṛñjayaś caiva rantidevas tathaiva ca<BR>
13,151.050b*0710_01	rambhodbhavaś ca rājarṣir māndhātā rājasattamaḥ<BR>
13,151.050c	kakṣasenaś ca rājarṣir ye cānye nānukīrtitāḥ<BR>
13,151.050d*0711_01	kalyam utthāya yo nityaṃ saṃdhye dve 'stamayodaye<BR>
13,151.050d*0711_02	paṭhec chucir anāvṛttaḥ sa dharmaphalabhāg bhavet<BR>
13,151.050d*0711_03	devā devarṣayaś caiva stutā rājarṣayas tathā<BR>
13,151.050d*0711_04	puṣṭim āyur yaśaḥ svargaṃ vidhāsyanti mameśvarāḥ<BR>
13,151.051a	mā vighnaṃ mā ca me pāpaṃ mā ca me paripanthinaḥ<BR>
13,151.051c	dhruvo jayo me nityaṃ syāt paratra ca parā gatiḥ<BR>
13,151.051d*0712_01	namas tebhyo namas tebhyo mā ca me paripanthinaḥ<BR>
13,151.051d*0712_02	parāt paratarā caiva gatiḥ syād iti tat paṭhet<BR>
13,151.051d*0713_01	avikārāya śuddhāya nityāya paramātmane<BR>
13,151.051d*0713_02	sadaikarūparūpāya viṣṇave prabhaviṣṇave<BR>
13,152.001	vaiśaṃpāyana uvāca<BR>
13,152.001*0714_00	janamejaya uvāca<BR>
13,152.001*0714_01	śaratalpagate bhīṣme kauravāṇāṃ dhuraṃdhare<BR>
13,152.001*0714_02	śayāne vīraśayane pāṇḍavaiḥ samupasthite<BR>
13,152.001*0714_03	yudhiṣṭhiro mahāprājño mama pūrvapitāmahaḥ<BR>
13,152.001*0714_04	dharmāṇām āgamaṃ śrutvā viditvā dharmasaṃśayān<BR>
13,152.001*0714_05	dānānāṃ ca vidhiṃ śrutvā chinnadharmārthasaṃśayaḥ<BR>
13,152.001*0714_06	yad anyad akarod vipra tan me śaṃsitum arhasi<BR>
13,152.001*0714_06	vaiśaṃpāyana uvāca<BR>
13,152.001*0714_07	abhūn muhūrtaṃ stimitaṃ sarvaṃ tad rājamaṇḍalam<BR>
13,152.001a	tūṣṇīṃbhūte tadā bhīṣme paṭe citram ivārpitam<BR>
13,152.001c	muhūrtam iva ca dhyātvā vyāsaḥ satyavatīsutaḥ<BR>
13,152.001e	nṛpaṃ śayānaṃ gāṅgeyam idam āha vacas tadā<BR>
13,152.002a	rājan prakṛtim āpannaḥ kururājo yudhiṣṭhiraḥ<BR>
13,152.002c	sahito bhrātṛbhiḥ sarvaiḥ pārthivaiś cānuyāyibhiḥ<BR>
13,152.003a	upāste tvāṃ naravyāghra saha kṛṣṇena dhīmatā<BR>
13,152.003c	tam imaṃ purayānāya tvam anujñātum arhasi<BR>
13,152.004a	evam ukto bhagavatā vyāsena pṛthivīpatiḥ<BR>
13,152.004c	yudhiṣṭhiraṃ sahāmātyam anujajñe nadīsutaḥ<BR>
13,152.005a	uvāca cainaṃ madhuraṃ tataḥ śāṃtanavo nṛpaḥ<BR>
13,152.005c	praviśasva puraṃ rājan vyetu te mānaso jvaraḥ<BR>
13,152.006a	yajasva vividhair yajñair bahvannaiḥ svāptadakṣiṇaiḥ<BR>
13,152.006c	yayātir iva rājendra śraddhādamapuraḥsaraḥ<BR>
13,152.007a	kṣatradharmarataḥ pārtha pitṝn devāṃś ca tarpaya<BR>
13,152.007c	śreyasā yokṣyase caiva vyetu te mānaso jvaraḥ<BR>
13,152.008a	rañjayasva prajāḥ sarvāḥ prakṛtīḥ parisāntvaya<BR>
13,152.008c	suhṛdaḥ phalasatkārair abhyarcaya yathārhataḥ<BR>
13,152.009a	anu tvāṃ tāta jīvantu mitrāṇi suhṛdas tathā<BR>
13,152.009c	caityasthāne sthitaṃ vṛkṣaṃ phalavantam iva dvijāḥ<BR>
13,152.010a	āgantavyaṃ ca bhavatā samaye mama pārthiva<BR>
13,152.010c	vinivṛtte dinakare pravṛtte cottarāyaṇe<BR>
13,152.011a	tathety uktvā tu kaunteyaḥ so 'bhivādya pitāmaham<BR>
13,152.011c	prayayau saparīvāro nagaraṃ nāgasāhvayam<BR>
13,152.012a	dhṛtarāṣṭraṃ puraskṛtya gāndhārīṃ ca pativratām<BR>
13,152.012c	saha tair ṛṣibhiḥ sarvair bhrātṛbhiḥ keśavena ca<BR>
13,152.013a	paurajānapadaiś caiva mantrivṛddhaiś ca pārthivaḥ<BR>
13,152.013c	praviveśa kuruśreṣṭha puraṃ vāraṇasāhvayam<BR>
13,153.001	vaiśaṃpāyana uvāca<BR>
13,153.001a	tataḥ kuntīsuto rājā paurajānapadaṃ janam<BR>
13,153.001c	pūjayitvā yathānyāyam anujajñe gṛhān prati<BR>
13,153.002a	sāntvayām āsa nārīś ca hatavīrā hateśvarāḥ<BR>
13,153.002c	vipulair arthadānaiś ca tadā pāṇḍusuto nṛpaḥ<BR>
13,153.003a	so 'bhiṣikto mahāprājñaḥ prāpya rājyaṃ yudhiṣṭhiraḥ<BR>
13,153.003c	avasthāpya naraśreṣṭhaḥ sarvāḥ svaprakṛtīs tadā<BR>
13,153.004a	dvijebhyo balamukhyebhyo naigamebhyaś ca sarvaśaḥ<BR>
13,153.004c	pratigṛhyāśiṣo mukhyās tadā dharmabhṛtāṃ varaḥ<BR>
13,153.005a	uṣitvā śarvarīḥ śrīmān pañcāśan nagarottame<BR>
13,153.005c	samayaṃ kauravāgryasya sasmāra puruṣarṣabhaḥ<BR>
13,153.005d*0715_01	tataś ca puṇḍarīkākṣam āha dharmabhṛtāṃ varaḥ<BR>
13,153.005d*0715_02	bhagavan yogayukto 'si tūṣṇīṃ dhyāyasi śatruhan<BR>
13,153.005d*0715_03	brūhi māṃ puruṣaśreṣṭha ājñāpyo bhavatā hy aham<BR>
13,153.005d*0715_04	dhyāyasva puṇḍarīkākṣa śreyo me paramaṃ hitam<BR>
13,153.005d*0715_04	śrībhagavān<BR>
13,153.005d*0715_05	śaratalpagato bhīṣmaḥ śāmyann iva hutāśanaḥ<BR>
13,153.005d*0715_06	māṃ dhyāti puruṣavyāghras tato me tadgataṃ manaḥ<BR>
13,153.006a	sa niryayau gajapurād yājakaiḥ parivāritaḥ<BR>
13,153.006c	dṛṣṭvā nivṛttam ādityaṃ pravṛttaṃ cottarāyaṇam<BR>
13,153.007a	ghṛtaṃ mālyaṃ ca gandhāṃś ca kṣaumāṇi ca yudhiṣṭhiraḥ<BR>
13,153.007c	candanāgarumukhyāni tathā kālāgarūṇi ca<BR>
13,153.008a	prasthāpya pūrvaṃ kaunteyo bhīṣmasaṃsādhanāya vai<BR>
13,153.008c	mālyāni ca mahārhāṇi ratnāni vividhāni ca<BR>
13,153.009a	dhṛtarāṣṭraṃ puraskṛtya gāndhārīṃ ca yaśasvinīm<BR>
13,153.009c	mātaraṃ ca pṛthāṃ dhīmān bhrātṝṃś ca puruṣarṣabhaḥ<BR>
13,153.009d*0716_01	bhrātṝṃś caiva puraskṛtya mātaraṃ ca pṛthām api<BR>
13,153.010a	janārdanenānugato vidureṇa ca dhīmatā<BR>
13,153.010c	yuyutsunā ca kauravyo yuyudhānena cābhibho<BR>
13,153.011a	mahatā rājabhogyena paribarheṇa saṃvṛtaḥ<BR>
13,153.011c	stūyamāno mahārāja bhīṣmasyāgnīn anuvrajan<BR>
13,153.012a	niścakrāma purāt tasmād yathā devapatis tathā<BR>
13,153.012c	āsasāda kurukṣetre tataḥ śāṃtanavaṃ nṛpam<BR>
13,153.013a	upāsyamānaṃ vyāsena pārāśaryeṇa dhīmatā<BR>
13,153.013c	nāradena ca rājarṣe devalenāsitena ca<BR>
13,153.014a	hataśiṣṭair nṛpaiś cānyair nānādeśasamāgataiḥ<BR>
13,153.014c	rakṣibhiś ca mahātmānaṃ rakṣyamāṇaṃ samantataḥ<BR>
13,153.015a	śayānaṃ vīraśayane dadarśa nṛpatis tataḥ<BR>
13,153.015b*0717_01	dhyāyantaṃ paramātmānaṃ kṛṣṇadharmaṃ sanātanam<BR>
13,153.015c	tato rathād avārohad bhrātṛbhiḥ saha dharmarāṭ<BR>
13,153.016a	abhivādyātha kaunteyaḥ pitāmaham ariṃdamam<BR>
13,153.016c	dvaipāyanādīn viprāṃś ca taiś ca pratyabhinanditaḥ<BR>
13,153.016d*0718_01	dvaipāyanaprabhṛtibhir munibhiḥ pratinanditaḥ<BR>
13,153.017a	ṛtvigbhir brahmakalpaiś ca bhrātṛbhiś ca sahācyutaḥ<BR>
13,153.017b*0719_01	mādhavena mahārājaḥ kṛṣṇenākliṣṭakarmaṇā<BR>
13,153.017c	āsādya śaratalpastham ṛṣibhiḥ parivāritam<BR>
13,153.018a	abravīd bharataśreṣṭhaṃ dharmarājo yudhiṣṭhiraḥ<BR>
13,153.018c	bhrātṛbhiḥ saha kauravya śayānaṃ nimnagāsutam<BR>
13,153.019a	yudhiṣṭhiro 'haṃ nṛpate namas te jāhnavīsuta<BR>
13,153.019c	śṛṇoṣi cen mahābāho brūhi kiṃ karavāṇi te<BR>
13,153.020a	prāpto 'smi samaye rājann agnīn ādāya te vibho<BR>
13,153.020c	ācāryā brāhmaṇāś caiva ṛtvijo bhrātaraś ca me<BR>
13,153.021a	putraś ca te mahātejā dhṛtarāṣṭro janeśvaraḥ<BR>
13,153.021c	upasthitaḥ sahāmātyo vāsudevaś ca vīryavān<BR>
13,153.022a	hataśiṣṭāś ca rājānaḥ sarve ca kurujāṅgalāḥ<BR>
13,153.022c	tān paśya kuruśārdūla samunmīlaya locane<BR>
13,153.023a	yac ceha kiṃ cit kartavyaṃ tat sarvaṃ prāpitaṃ mayā<BR>
13,153.023c	yathoktaṃ bhavatā kāle sarvam eva ca tat kṛtam<BR>
13,153.024a	evam uktas tu gāṅgeyaḥ kuntīputreṇa dhīmatā<BR>
13,153.024c	dadarśa bhāratān sarvān sthitān saṃparivārya tam<BR>
13,153.025a	tataś calavalir bhīṣmaḥ pragṛhya vipulaṃ bhujam<BR>
13,153.025c	oghameghasvano vāgmī kāle vacanam abravīt<BR>
13,153.026a	diṣṭyā prāpto 'si kaunteya sahāmātyo yudhiṣṭhira<BR>
13,153.026c	parivṛtto hi bhagavān sahasrāṃśur divākaraḥ<BR>
13,153.027a	aṣṭapañcāśataṃ rātryaḥ śayānasyādya me gatāḥ<BR>
13,153.027c	śareṣu niśitāgreṣu yathā varṣaśataṃ tathā<BR>
13,153.028a	māgho 'yaṃ samanuprāpto māsaḥ puṇyo yudhiṣṭhira<BR>
13,153.028c	tribhāgaśeṣaḥ pakṣo 'yaṃ śuklo bhavitum arhati<BR>
13,153.029a	evam uktvā tu gāṅgeyo dharmaputraṃ yudhiṣṭhiram<BR>
13,153.029c	dhṛtarāṣṭram athāmantrya kāle vacanam abravīt<BR>
13,153.030a	rājan viditadharmo 'si sunirṇītārthasaṃśayaḥ<BR>
13,153.030c	bahuśrutā hi te viprā bahavaḥ paryupāsitāḥ<BR>
13,153.031a	vedaśāstrāṇi sarvāṇi dharmāṃś ca manujeśvara<BR>
13,153.031c	vedāṃś ca caturaḥ sāṅgān nikhilenāvabudhyase<BR>
13,153.032a	na śocitavyaṃ kauravya bhavitavyaṃ hi tat tathā<BR>
13,153.032c	śrutaṃ devarahasyaṃ te kṛṣṇadvaipāyanād api<BR>
13,153.033a	yathā pāṇḍoḥ sutā rājaṃs tathaiva tava dharmataḥ<BR>
13,153.033c	tān pālaya sthito dharme guruśuśrūṣaṇe ratān<BR>
13,153.034a	dharmarājo hi śuddhātmā nideśe sthāsyate tava<BR>
13,153.034c	ānṛśaṃsyaparaṃ hy enaṃ jānāmi guruvatsalam<BR>
13,153.035a	tava putrā durātmānaḥ krodhalobhaparāyaṇāḥ<BR>
13,153.035c	īrṣyābhibhūtā durvṛttās tān na śocitum arhasi<BR>
13,153.036	vaiśaṃpāyana uvāca<BR>
13,153.036a	etāvad uktvā vacanaṃ dhṛtarāṣṭraṃ manīṣiṇam<BR>
13,153.036c	vāsudevaṃ mahābāhum abhyabhāṣata kauravaḥ<BR>
13,153.037a	bhagavan devadeveśa surāsuranamaskṛta<BR>
13,153.037c	trivikrama namas te 'stu śaṅkhacakragadādhara<BR>
13,153.037d*0720_01	vāsudevo hiraṇyātmā puruṣaḥ savitā virāṭ<BR>
13,153.037d*0720_02	jīvabhūto 'nurūpas tvaṃ paramātmā sanātanaḥ<BR>
13,153.037d*0720_03	tvadbhaktaṃ tvadgatasvāntam adāram aparigraham<BR>
13,153.037d*0720_04	trāyasva puṇḍarīkākṣa puruṣottama nityaśaḥ<BR>
13,153.038a	anujānīhi māṃ kṛṣṇa vaikuṇṭha puruṣottama<BR>
13,153.038c	rakṣyāś ca te pāṇḍaveyā bhavān hy eṣāṃ parāyaṇam<BR>
13,153.039a	uktavān asmi durbuddhiṃ mandaṃ duryodhanaṃ purā<BR>
13,153.039b*0721_01	duryodhanaṃ durācāraṃ kṣatriyāntakaraṃ raṇe<BR>
13,153.039c	yataḥ kṛṣṇas tato dharmo yato dharmas tato jayaḥ<BR>
13,153.040a	vāsudevena tīrthena putra saṃśāmya pāṇḍavaiḥ<BR>
13,153.040b*0722_01	suhṛdbhiḥ sahito rājan bhuṅkṣva rājyam akaṇṭakam<BR>
13,153.040c	saṃdhānasya paraḥ kālas taveti ca punaḥ punaḥ<BR>
13,153.041a	na ca me tad vaco mūḍhaḥ kṛtavān sa sumandadhīḥ<BR>
13,153.041c	ghātayitveha pṛthivīṃ tataḥ sa nidhanaṃ gataḥ<BR>
13,153.042a	tvāṃ ca jānāmy ahaṃ vīra purāṇam ṛṣisattamam<BR>
13,153.042c	nareṇa sahitaṃ devaṃ badaryāṃ suciroṣitam<BR>
13,153.043a	tathā me nāradaḥ prāha vyāsaś ca sumahātapāḥ<BR>
13,153.043c	naranārāyaṇāv etau saṃbhūtau manujeṣv iti<BR>
13,153.043d*0723_01	sa māṃ tvam anujānīhi kṛṣṇa mokṣye kalevaram<BR>
13,153.043d*0723_02	tvayāhaṃ samanujñāto gaccheyaṃ paramāṃ gatim<BR>
13,153.044	vāsudeva uvāca<BR>
13,153.044a	anujānāmi bhīṣma tvāṃ vasūn āpnuhi pārthiva<BR>
13,153.044c	na te 'sti vṛjinaṃ kiṃ cin mayā dṛṣṭaṃ mahādyute<BR>
13,153.045a	pitṛbhakto 'si rājarṣe mārkaṇḍeya ivāparaḥ<BR>
13,153.045c	tena mṛtyus tava vaśe sthito bhṛtya ivānataḥ<BR>
13,153.046	vaiśaṃpāyana uvāca<BR>
13,153.046a	evam uktas tu gāṅgeyaḥ pāṇḍavān idam abravīt<BR>
13,153.046c	dhṛtarāṣṭramukhāṃś cāpi sarvān sasuhṛdas tathā<BR>
13,153.047a	prāṇān utsraṣṭum icchāmi tan mānujñātum arhatha<BR>
13,153.047c	satye prayatitavyaṃ vaḥ satyaṃ hi paramaṃ balam<BR>
13,153.048a	ānṛśaṃsyaparair bhāvyaṃ sadaiva niyatātmabhiḥ<BR>
13,153.048c	brahmaṇyair dharmaśīlaiś ca taponītyaiś ca bhārata<BR>
13,153.049a	ity uktvā suhṛdaḥ sarvān saṃpariṣvajya caiva ha<BR>
13,153.049b*0724_01	dhanaṃ bahuvidhaṃ rājan dattvā nityaṃ dvijātiṣu<BR>
13,153.049c	punar evābravīd dhīmān yudhiṣṭhiram idaṃ vacaḥ<BR>
13,153.050a	brāhmaṇāś caiva te nityaṃ prājñāś caiva viśeṣataḥ<BR>
13,153.050c	ācāryā ṛtvijaś caiva pūjanīyā narādhipa<BR>
13,154.001	vaiśaṃpāyana uvāca<BR>
13,154.001a	evam uktvā kurūn sarvān bhīṣmaḥ śāṃtanavas tadā<BR>
13,154.001c	tūṣṇīṃ babhūva kauravyaḥ sa muhūrtam ariṃdama<BR>
13,154.002a	dhārayām āsa cātmānaṃ dhāraṇāsu yathākramam<BR>
13,154.002c	tasyordhvam agaman prāṇāḥ saṃniruddhā mahātmanaḥ<BR>
13,154.003a	idam āścaryam āsīc ca madhye teṣāṃ mahātmanām<BR>
13,154.003c	yad yan muñcati gātrāṇāṃ sa śaṃtanusutas tadā<BR>
13,154.003e	tat tad viśalyaṃ bhavati yogayuktasya tasya vai<BR>
13,154.004a	kṣaṇena prekṣatāṃ teṣāṃ viśalyaḥ so 'bhavat tadā<BR>
13,154.004c	taṃ dṛṣṭvā vismitāḥ sarve vāsudevapurogamāḥ<BR>
13,154.004e	saha tair munibhiḥ sarvais tadā vyāsādibhir nṛpa<BR>
13,154.005a	saṃniruddhas tu tenātmā sarveṣv āyataneṣu vai<BR>
13,154.005c	jagāma bhittvā mūrdhānaṃ divam abhyutpapāta ca<BR>
13,154.005d*0725_01	devaduṃdubhinādaś ca puṣpavarṣaiḥ sahābhavat<BR>
13,154.005d*0725_02	siddhā brahmarṣayaś caiva sādhu sādhv iti harṣitāḥ<BR>
13,154.006a	maholkeva ca bhīṣmasya mūrdhadeśāj janādhipa<BR>
13,154.006c	niḥsṛtyākāśam āviśya kṣaṇenāntaradhīyata<BR>
13,154.007a	evaṃ sa nṛpaśārdūla nṛpaḥ śāṃtanavas tadā<BR>
13,154.007c	samayujyata lokaiḥ svair bharatānāṃ kulodvahaḥ<BR>
13,154.008a	tatas tv ādāya dārūṇi gandhāṃś ca vividhān bahūn<BR>
13,154.008b*0726_01	candanānāṃ ca khaṇḍāni mahārghāṇi bahūni ca<BR>
13,154.008c	citāṃ cakrur mahātmānaḥ pāṇḍavā viduras tathā<BR>
13,154.008e	yuyutsuś cāpi kauravyaḥ prekṣakās tv itare 'bhavan<BR>
13,154.009a	yudhiṣṭhiras tu gāṅgeyaṃ viduraś ca mahāmatiḥ<BR>
13,154.009c	chādayām āsatur ubhau kṣaumair mālyaiś ca kauravam<BR>
13,154.010a	dhārayām āsa tasyātha yuyutsuś chatram uttamam<BR>
13,154.010c	cāmaravyajane śubhre bhīmasenārjunāv ubhau<BR>
13,154.010e	uṣṇīṣe paryagṛhṇītāṃ mādrīputrāv ubhau tadā<BR>
13,154.010f*0727_01	yudhiṣṭhireṇa sahitau dhṛtarāṣṭras tu pādataḥ<BR>
13,154.011a	striyaḥ kauravanāthasya bhīṣmaṃ kurukulodbhavam<BR>
13,154.011c	tālavṛntāny upādāya paryavījan samantataḥ<BR>
13,154.012a	tato 'sya vidhivac cakruḥ pitṛmedhaṃ mahātmanaḥ<BR>
13,154.012c	yājakā juhuvuś cāgniṃ jaguḥ sāmāni sāmagāḥ<BR>
13,154.013a	tataś candanakāṣṭhaiś ca tathā kāleyakair api<BR>
13,154.013c	kālāgaruprabhṛtibhir gandhaiś coccāvacais tathā<BR>
13,154.014a	samavacchādya gāṅgeyaṃ prajvālya ca hutāśanam<BR>
13,154.014c	apasavyam akurvanta dhṛtarāṣṭramukhā nṛpāḥ<BR>
13,154.015a	saṃskṛtya ca kuruśreṣṭhaṃ gāṅgeyaṃ kurusattamāḥ<BR>
13,154.015c	jagmur bhāgīrathītīram ṛṣijuṣṭaṃ kurūdvahāḥ<BR>
13,154.016a	anugamyamānā vyāsena nāradenāsitena ca<BR>
13,154.016c	kṛṣṇena bharatastrībhir ye ca paurāḥ samāgatāḥ<BR>
13,154.017a	udakaṃ cakrire caiva gāṅgeyasya mahātmanaḥ<BR>
13,154.017c	vidhivat kṣatriyaśreṣṭhāḥ sa ca sarvo janas tadā<BR>
13,154.018a	tato bhāgīrathī devī tanayasyodake kṛte<BR>
13,154.018c	utthāya salilāt tasmād rudatī śokalālasā<BR>
13,154.019a	paridevayatī tatra kauravān abhyabhāṣata<BR>
13,154.019c	nibodhata yathāvṛttam ucyamānaṃ mayānaghāḥ<BR>
13,154.020a	rājavṛttena saṃpannaḥ prajñayābhijanena ca<BR>
13,154.020c	satkartā kuruvṛddhānāṃ pitṛbhakto dṛḍhavrataḥ<BR>
13,154.021a	jāmadagnyena rāmeṇa purā yo na parājitaḥ<BR>
13,154.021c	divyair astrair mahāvīryaḥ sa hato 'dya śikhaṇḍinā<BR>
13,154.022a	aśmasāramayaṃ nūnaṃ hṛdayaṃ mama pārthivāḥ<BR>
13,154.022c	apaśyantyāḥ priyaṃ putraṃ yatra dīryati me 'dya vai<BR>
13,154.023a	sametaṃ pārthivaṃ kṣatraṃ kāśipuryāṃ svayaṃvare<BR>
13,154.023c	vijityaikarathenājau kanyās tā yo jahāra ha<BR>
13,154.024a	yasya nāsti bale tulyaḥ pṛthivyām api kaś cana<BR>
13,154.024c	hataṃ śikhaṇḍinā śrutvā yan na dīryati me manaḥ<BR>
13,154.025a	jāmadagnyaḥ kurukṣetre yudhi yena mahātmanā<BR>
13,154.025c	pīḍito nātiyatnena nihataḥ sa śikhaṇḍinā<BR>
13,154.026a	evaṃvidhaṃ bahu tadā vilapantīṃ mahānadīm<BR>
13,154.026c	āśvāsayām āsa tadā sāmnā dāmodaro vibhuḥ<BR>
13,154.027a	samāśvasihi bhadre tvaṃ mā śucaḥ śubhadarśane<BR>
13,154.027c	gataḥ sa paramāṃ siddhiṃ tava putro na saṃśayaḥ<BR>
13,154.028a	vasur eṣa mahātejāḥ śāpadoṣeṇa śobhane<BR>
13,154.028c	manuṣyatām anuprāpto nainaṃ śocitum arhasi<BR>
13,154.029a	sa eṣa kṣatradharmeṇa yudhyamāno raṇājire<BR>
13,154.029c	dhanaṃjayena nihato naiṣa nunnaḥ śikhaṇḍinā<BR>
13,154.030a	bhīṣmaṃ hi kuruśārdūlam udyateṣuṃ mahāraṇe<BR>
13,154.030c	na śaktaḥ saṃyuge hantuṃ sākṣād api śatakratuḥ<BR>
13,154.031a	svacchandena sutas tubhyaṃ gataḥ svargaṃ śubhānane<BR>
13,154.031c	na śaktāḥ syur nihantuṃ hi raṇe taṃ sarvadevatāḥ<BR>
13,154.032a	tasmān mā tvaṃ saricchreṣṭhe śocasva kurunandanam<BR>
13,154.032c	vasūn eṣa gato devi putras te vijvarā bhava<BR>
13,154.033a	ity uktā sā tu kṛṣṇena vyāsena ca saridvarā<BR>
13,154.033c	tyaktvā śokaṃ mahārāja svaṃ vāry avatatāra ha<BR>
13,154.034a	satkṛtya te tāṃ saritaṃ tataḥ kṛṣṇamukhā nṛpāḥ<BR>
13,154.034c	anujñātās tayā sarve nyavartanta janādhipāḥ<BR>
13,154.034d*0728_01	sarve te dīnamanasaḥ śocamānāḥ punaḥ punaḥ<BR>
13,154.034d*0728_02	hastyaśvarathayānaiś ca saṃprāptā hastināpuram<BR>
13,154.034d*0729_01	ity etad bahuvistāram ānuśāsanikaṃ śubham<BR>
13,154.034d*0729_02	yatroktāḥ sarvadharmāś ca parvaṇy asmiṃs trayodaśe<BR>
13,154.034d*0729_03	śrutvā yān svasthatām āpa dharmaputro yudhiṣṭhiraḥ<BR>
13,154.034d*0729_04	bhīṣmād bhāgīrathīputrāt sarvasaṃdehahāriṇaḥ<BR>
13,154.034d*0729_05	etat trayodaśaṃ parva dharmaniścayakārakam<BR>
13,154.034d*0729_06	adhyāyānāṃ śataṃ cātra ṣaṭcatvāriṃśad eva tu<BR>
13,154.034d*0729_07	nava ślokasahasrāṇi śatāny aṣṭau tathaiva ca<BR>
13,154.034d*0729_08	vyāsenodāramatinā dṛṣṭo grantho mahātmanā<BR>
13,154.034d*0729_09	ānuśāsanikaṃ parva śrutvā bhaktisamanvitaḥ<BR>
13,154.034d*0729_10	mucyate sarvapāpebhyaḥ sarvadharmaphalaṃ labhet<BR>
13,154.034d*0729_11	nārāyaṇaṃ pūjayitvā bhaktyā paramayā tataḥ<BR>
13,154.034d*0729_12	bhīṣmoddeśena kartavyaṃ brāhmaṇānāṃ ca tarpaṇam<BR>
13,154.034d*0729_13	vyāsarūpī hariḥ sākṣāt paśyatām iti kīrtayet<BR>
13,154.034d*0729_14	dadyād dhenuhiraṇyādi vācakāya viśeṣataḥ<BR>
13,154.034d*0729_15	sarvakāmān avāpnoti dīrgham āyuś ca vindati<BR>
13,154.034d*0729_16	dvaipāyanaprasādena nityam utsavavān bhavet<BR>
<BR>
<BR>
<BR>
</body></html>
